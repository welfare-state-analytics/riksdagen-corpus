<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--44</head>
          <docDate when="2003-01-22 00:00:00">2003-01-22 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            Protokoll
          </note>
          <note>
            2002/03:44
          </note>
          <note>
            --------------------------------------------------------------------------------
          </note>
          <note>
            -----
          </note>
          <note>
            1 § Partiledardebatt
          </note>
          <note>
            Anf. 1 Statsminister GÖRAN
          </note>
          <note type="speaker">
            PERSSON (s):
          </note>
          <note>
            Herr talman och riksdagsledamöter! Välkomna åter! I dag genomförs
            årets första partiledardebatt i
          </note>
          <note>
            Sveriges riksdag. Alf Svensson inleder därmed också sin 31:a
            säsong som partiledare - vår stora respekt för detta.
          </note>
          <note>
            Samtidigt, på andra platser i vårt land, sker andra saker.
          </note>
          <note>
            I Halmstad lämnas treåriga Elin på dagis av pappa som går till
            jobbet på verkstaden. Samtidigt sätter sig
          </note>
          <note>
            25-årige Muhammed vid köksbordet i Norsborg för att läsa dagens
            platsannonser.
          </note>
          <note>
            På en mellanstadieskola i Tyresö skriver eleverna uppsats om
            sitt jullov. Samtidigt hämtar ambulansen en ung tjej som tagit
            en överdos i en lägenhet någonstans i Göteborg.
          </note>
          <note>
            30-åriga Malin tar en joggingrunda innan hon sätter sig på bussen
            till Högskolan i Östersund. Samtidigt frågar Marianne sin sjukgymnast
            om hon någonsin kommer att kunna gå till jobbet igen på
          </note>
          <note>
            Malmö Allmänna Sjukhus.
          </note>
          <note>
            I Eskilstuna har just pensionären Uno Zetterlund satt på TV:n
            för att följa dagens partiledardebatt, och en småföretagare i
            Skellefteå får en orderbekräftelse från Tyskland på sin fax. Samtidigt
            läser småspararen
          </note>
          <note>
            Bengt sitt årsbesked från banken och ser att de fonder han sparat
            i har sjunkit i värde.
          </note>
          <note>
            Detta är Sverige, en svensk vardag, och detta är den vardag som
            är denna riksdags arbetsfält. Det arbete som ligger framför regering
            och riksdag kommer att påverka miljoner svenskars verklighet.
            Jag ska i all korthet skissa den dagordning som jag ser för våren.
          </note>
          <note>
            Först och viktigast: Ohälsan ska minska. Under våren presenterar
            regeringen en rad åtgärder. Sjukskrivningsprocessen reformeras.
            Rehabiliteringen förbättras. Handläggningen beträffande arbetsskadade
            koncentreras. Drivkrafterna ska förbättras för att arbetsgivarna
            ska minska sjukfrånvaron. De finansiella samordningarna mellan
            socialförsäkringen, hälso- och sjukvården och arbetsmarknadsmyndigheterna
            stärks.
          </note>
          <note>
            Integrationen av invandrare på arbetsmarknaden ska förbättras.
            En arbetsmarknadspolitisk proposition med åtgärder för invandrare
            och långtidsarbetslösa presenteras.
          </note>
          <note>
            Diskrimineringslagstiftningen vidgas till fler samhällsområden.
          </note>
          <note>
            Villkoren för utsatta kvinnor och barn ska förbättras. Reglerna
            mot barnäktenskap skärps. Besöksförbudslagen förstärks. Skyddet
            för barn i utsatta situationer förbättras. En handlingsplan för
            ökad jämställdhet utarbetas. Fler poliser utbildas.
          </note>
          <note>
            Kvaliteten i skolan, vården och omsorgen ska öka.
          </note>
          <note>
            Därför ska satsningarna på fler vuxna i skolan fortsätta och
            fullföljas. Ökade resurser tillförs vården.
          </note>
          <note>
            Konsumenternas ställning ska stärkas. Konkurrensen ska öka och
            prisjämförelser underlättas. Regeringen kommer att föreslå en
            ny lag för att stärka konsumenternas rättigheter vid finansiell
            rådgivning.
          </note>
          <note>
            Prisinformationslagen utvidgas till att omfatta också elkraft,
            telekom och finansiella tjänster.
          </note>
          <note>
            Skatterna ska vara rimliga och rättvisa. Generationsskiften i
            företag underlättas. Fastighetsskatten dämpas. Skattefrihet införs
            på kapitalvinst och utdelning på näringsbetingade andelar.
          </note>
          <note>
            Bostadsbyggandet ökas. Regeringen avser att föreslå riksdagen
            att inrätta ett investeringsstöd för små och medelstora hyresrätter
            för att öka bostadsbyggandet och möjliggöra rimliga hyror också
            för nybyggda lägenheter.
          </note>
          <note>
            Politiken för internationell solidaritet och samarbete ska utvecklas.
            En proposition om en ny samlad utvecklingspolitik presenteras.
            Biståndet höjs.
          </note>
          <note>
            Herr talman! Det här är några av punkterna på vårens dagordning.
            Detta arbete ska göras, och kan göras, trots den ekonomiska tillbakagång
            som präglar världsekonomin.
          </note>
          <note>
            Hela Europa upplever en konjunktursvacka. Utvecklingen i Tyskland,
            den europeiska ekonomins motor, är särskilt oroande. Där är tillväxten
            mycket låg, arbetsmarknadsläget dystert och statsfinanserna under
            stor press. Också i Frankrike och Italien har man problem med
            statsfinanserna.
          </note>
          <note>
            Ändock är det så att vi nu upplever en ordentlig lågkonjunktur
            i Europa utan att vi har en valutaoro.
          </note>
          <note>
            Så var det alltid tidigare innan Europas länder slöt sig samman
            omkring det projekt som har mynt och sedlar som vi kallar för
            euro. Därmed har vi fått in en ny stabilitet och en ny säkerhet
            också vid ekonomisk nedgång. Kanske är det vid sådana tillfällen
            som vi bäst behöver den typ av samarbete som den monetära unionen
            representerar. Det är därför som Sverige också bör vara med i
            den växande gemenskapen.
          </note>
          <note>
            Euron har kommit inte bara för att stanna utan också för att
            växa och utvecklas.
          </note>
          <note>
            Snart är euron det man använder i de baltiska länderna som betalningsmedel,
            och snart är det så i Polen. Om det blir som vi tror, nämligen
            att även Norge söker ett medlemskap, kommer också Norge att ha
            denna valuta. När danskarna går till ny folkomröstning vet vi
            inte men mycket talar för att det sker inom en nära framtid.
          </note>
          <note>
            Euron växer. Det blir det vanliga i Europa - ett
          </note>
          <note>
            Europa där Sverige är med och påverkar utvecklingen. Jag vill
            att vi ska vara med i den här gemenskapen. Jag vill inte att vi
            ska stå vid sidan om - särskilt som vi nu också ser att euron
            fungerar i en lågkonjunktur och att den också skulle fungera väl
            för oss.
          </note>
          <note>
            Vi har allt att vinna på att vara med och påverka vår framtid,
            och vi har allt att förlora på att ställa oss vid sidan om.
          </note>
          <note>
            Svensk ekonomi påverkas naturligtvis av den nedgång som nu pågår
            i omvärlden. Arbetslösheten ligger dock fortfarande i huvudsak
            stilla; den stiger inte. Däremot utvecklas inte sysselsättningen
            på det sätt som vi skulle önska. Men vår ekonomi och våra statsfinanser
            står förhållandevis starka. Det går bättre för oss än för många
            andra länder. Under senare tid bekräftar en rad undersökningar
            den bilden.
          </note>
          <note>
            Sverige har en starkare tillväxttakt än andra
          </note>
          <note>
            OECD- och EU-länder om man tittar på snittsiffrorna.
          </note>
          <note>
            Sverige är det land som bäst uppfyller Lissabonkraven. Den utvärdering
            som kommissionen gör visar att
          </note>
          <note>
            Sverige oftare än något annat land hamnar bland de tre bästa
            i de olika kategorier som man jämför länderna emellan. Det är
            för att vi ska komma till ett läge då Europa är konkurrenskraftigt
            för att vi därigenom ska kunna bevara också i framtiden vår välfärd.
          </note>
          <note>
            Nu varnar kommissionen för en sak, och den är viktig för oss
            i denna riksdag att ta till oss. Man säger att det finns en risk
            för att Europas ekonomi blir tudelad. Det är tre länder som mer
            än andra har förutsättningar att växa, utvecklas och dra ifrån.
            Det är
          </note>
          <note>
            Sverige, Finland och Danmark, de andra riskerar att halka efter.
          </note>
          <note>
            Jag vet inte hur många debatter vi haft i den här kammaren, men
            i Sverige precis som i Europa i övrigt har det hävdats att ett
            högt skatteuttag inte skulle vara möjligt att förena med en god
            tillväxt och god ekonomisk utveckling. Det finns partier i den
            här riksdagen som har gjort skattefrågan till sin i stort sett
            enda politiska fråga. Bara man sänker skatten löser man alla problem.
          </note>
          <note>
            Nu varnar EU-kommissionen - säga vad man vill om EU-kommissionen,
            men jag upplever den inte som en vänsterextrem kraft i europeisk
            debatt - för tudelningen i Europas ekonomi. De tre länder som
            man pekar ut som de som kan dra ifrån de andra är alla länder
            med ett mycket högt skatteuttag. Jag skulle tro att Finland, Sverige
            och Danmark är de tre länder som har högst skatteuttag i Europaunionen.
            Vi drar nu ifrån de andra i tillväxt.
          </note>
          <note>
            Detta lär oss återigen att det inte handlar om hur höga skatter
            vi tar ut utan hur vi använder våra skatter. Lägger man pengarna
            på att utveckla forskningen, på att ge barnen en bra utbildning,
            på att ge ungdomarna den bästa möjliga starten i livet och på
            så sätt bygger ut den framtida förmågan att prestera både ny kunskap
            och ny produktion, då använder man skattepengarna på ett sådant
            sätt att tillväxten tar fart.
          </note>
          <note>
            Vi ska inte förhäva oss på något sätt. Men vad jag vill säga
            med detta är att vi socialdemokrater inte köper den bild som alltid
            trumpetas ut och som är av det slaget att ett högt skatteuttag
            omöjliggör en hög tillväxt. Så är det inte. Hur skattepengarna
            används avgör tillväxtförmågan. Där kan vi bli bättre, men jämfört
            med andra har vi, åtminstone just nu, ingenting att skämmas för.
          </note>
          <note>
            Sverige har bäst tillväxtförutsättningar enligt den globala rankning
            som Merrill Lynch gör, FN placerar oss högst vad gäller välfärd
            och välstånd. Vi ska vara glada över det men inte, som vi säger,
            nöjda. Sverige måste bli bättre och mer rättvist, men vi har ingen
            anledning att överge vår samhällsmodell med en stor gemensam sektor
            som vi betalar gemensamt. Det inte bara går att förena med god
            tillväxt, det kanske rentav är så att det driver tillväxten i
            sig.
          </note>
          <note>
            Vi är beroende av vår omvärld. Vi kan önska att det inte vore
            så, men så är det. Just nu är det mer osäkert än någonsin. Då
            tänker jag naturligtvis på den väntan som är inför de slutliga
            ställningstagandena kring situationen i Irak. Väntan kan vara
            en förfärlig tid, en fruktansvärd tid. Jag har precis som ni andra
            läst om och sett bilder på amerikanska pojkar och flickor, brittiska
            killar och tjejer som drar i väg till
          </note>
          <note>
            Persiska viken, bilder som når oss som visar hangarfartyg, tanker,
            flygplan och soldater i väntan på order.
          </note>
          <note>
            Hans Blix och vapeninspektörerna i Irak förbereder sig för att
            alldeles snart lämna ytterligare en rapport till FN:s säkerhetsråd.
            Världen väntar, och vi väntar.
          </note>
          <note>
            President Bush uttalar sig i medier, och alltid analyseras varje
            stavelse i det han säger i väntan på någonting nytt eller det
            definitiva beskedet från amerikansk sida. Väntan är också vad
            som just nu plågar tusentals män, kvinnor och barn i Irak. Det
            är deras land som står i fokus, för de flesta av dem en vanlig
            plats för deras vardag, där man bor och lever, handlar, jobbar,
            odlar marken och tar hand om barnen. De väntar med livet som insats.
            Men det är också en diktators land. Det är ett land där förtryck
            och politisk förföljelse är lika mycket vardag för befolkningen
            som barnens skolgång, ett land som kanske hyser massförstörelsevapen.
          </note>
          <note>
            Väntan kommer att vara ytterligare en tid. Ännu vet ingen av
            oss hur det kommer att sluta. Hur det än går kommer vi alla att
            påverkas. Alla vill vi att kriget ska undvikas. Ansvaret ligger
            hos den irakiska ledningen, ytterst hos den irakiske diktatorn,
            som måste samarbeta och finna en fredlig lösning på konflikten.
          </note>
          <note>
            Alla måste respektera vapeninspektörernas arbete och
          </note>
          <note>
            FN:s säkerhetsråds beslut. FN är och måste vara det globala forum
            där vi når lösningar på avgörande världsfrågor. För Sverige och
            svensk utrikespolitik är det här en princip som vi har bekänt
            oss till sedan lång tid tillbaka.
          </note>
          <note>
            Nu har FN ett av de svåraste uppdrag de har tagit på sig på mycket
            lång tid. Resolution 1441 ger ramen för dess agerande. Vapeninspektörerna
            har ett utomordentligt svårt arbete. De förtjänar allt det stöd
            de kan få, och de kräver samarbete, medverkan från den irakiska
            statsledningen. Att i det här läget uttrycka någonting annat än
            en förhoppning om en fredlig lösning är naturligtvis fel, samtidigt
            som vi vet att i
          </note>
          <note>
            FN:s resolution finns möjligheten att, om man inte kommer fram
            i samarbete med Irak, också ta till militära medel efter ytterligare
            ett beslut i säkerhetsrådet. Sker så är det folkrätten som har
            talat. Om inte så sker, sker någonting annat under tiden som förändrar
            situationen, troligen baserat på vapeninspektörernas arbete. Oavsett
            vilket som sker kommer vi att vara lojala mot det beslut som FN
            fattar. Vi har bestämt oss för att det bästa skyddet för ett litet
            land är att en internationell rättsordning på så sätt hävdas och
            byggs upp.
          </note>
          <note>
            Irakfrågan är vårens stora politiska utmaning internationellt.
            Omkring den har vi anledning att hävda demokratins och det internationella
            samarbetets principer.
          </note>
          <note>
            Herr talman! Jag inser naturligtvis att en partiledardebatt av
            det här slaget spänner över vida fält, och jag är beredd att i
            repliker utveckla de synpunkter jag här har antytt men också att
            i repliker svara på andra frågor.
          </note>
          <note>
            (Applåder)
          </note>
          <note type="speaker">
            Anf. 2 BO LUNDGREN (m) replik:
          </note>
          <note>
            Herr talman! Låt mig komma tillbaka till skrytvalsen senare.
            Av någon anledning glömde statsministern företagsutflyttningarna,
            konkurserna, den vikande konjunkturen, problemen. Det var glatt,
            det var en glättad yta. Men låt oss komma tillbaka till den frågan.
          </note>
          <note>
            Göran Persson beskrev en svensk vardag. Jag tycker att det är
            alldeles rätt, så långt är vi överens, att vi i Sveriges riksdag
            faktiskt ska försöka fundera igenom hur det vi gör påverkar människors
            val. Men jag skulle vilja lägga några exempel till dem Göran
          </note>
          <note>
            Persson tog.
          </note>
          <note>
            Just nu väntar Sune Olofsson, fortfarande efter ett år, på sin
            höftledsoperation, trots att han har betalat skatt hela sitt liv
            och inte så små skatter.
          </note>
          <note>
            Bosse och Maria Larsson funderar på hur de ska klara barnomsorgen.
            De passar inte riktigt in i det mönster som är bestämt åt dem,
            och de klarar det varken ekonomiskt eller på ett sätt som är bra
            för barnen.
          </note>
          <note>
            Och där sitter Rune Karlsson vid sitt köksbord och funderar på
            hur han ska klara av kommunalskattechocken och de skyhöga elpriserna
            för han har eluppvärmning i sitt hus.
          </note>
          <note>
            Samtidigt - och det är också den svenska vardagen - sitter Göran
            Persson och Leif Pagrotsky vid förhandlingsbordet och diskuterar
            hur man ska avveckla ytterligare en av Sveriges säkra kärnkraftsreaktorer.
            Det råder elbrist och elpriserna är skyhöga.
          </note>
          <note>
            Företagare, fackliga företrädare, Göran Johnsson och många andra
            har varnat.
          </note>
          <note>
            Vi hade en folkomröstning i kärnkraftsfrågan för
          </note>
          <note>
            23 år sedan där det beslutades att kärnkraften skulle avvecklas
            i den takt som var möjlig med hänsyn till behovet av elektrisk
            kraft för upprätthållande av sysselsättning och välfärd. Vad man
            än tycker i frågan vet var och en att det som nu sker och det
            som skedde med Barsebäck 1 strider mot folkomröstningen 1980.
          </note>
          <note>
            Göran Persson, byt sida! Tala om för kammaren att du är beredd
            att stoppa avvecklingen, inte att stoppa den säkra kärnkraften!
          </note>
          <note>
            (Applåder)
          </note>
          <note>
            Anf. 3 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag ska svara på Bo Lundgrens frågor.
          </note>
          <note>
            Först höftledsoperationen: Tror ni som sitter i denna kammare
            att det blir fler höftledsoperationer om man tar bort ytterligare
            resurser från sjukvården?
          </note>
          <note>
            Blir det fler höftledsoperationer utförda i Stockholms län om
            man låter de gigantiska underskotten slå igenom i form av att
            man avskedar tusentals medarbetare? Det är den eviga frågan. Vad
            Moderaterna aldrig har förstått och aldrig har tagit till sig
            är att det finns ett samband mellan insatserna för vård, omsorg
            och bra utbildning och de resurser som man är beredd att ställa
            till förfogande.
          </note>
          <note>
            Om nu Bo Lundgren brinner för detta, driv då inte samtidigt kravet
            på jättelika skattesänkningar - mest åt dem som tjänar mest! Det
            är det första.
          </note>
          <note>
            Det andra gäller kommunalskattechocken. Kommunalskatten höjs
            kraftigast här i Stockholm. Det är ingen som är glad över att
            skatten behöver höjas, självklart inte. Men man har tidigare haft
            en ledning i landstinget i Stockholm som medvetet har dragit på
            sig jättelika utgifter och avstått från att betala dem därför
            att man såg det som en demonstration mot den sittande regeringen.
            Nu har det kommit in en ny majoritet som ersätter den gamla därför
            att folk är trötta på den typen av demonstrationspolitik, och
            då blir det naturligtvis högre kommunalskatter.
          </note>
          <note>
            Moderaterna har aldrig orkat hålla ordning på utgifterna. Man
            misslyckades återigen i Stockholms läns landsting. Det är ju detta
            som har drivit fram skattehöjningen. Så är det.
          </note>
          <note>
            Sedan energipolitiken: Det blir ingen utbyggnad av kärnkraften,
            Bo Lundgren. Det kommer att bli en avveckling. Hur mycket du än
            kramar dessa reaktorer måste du inse att de är skapade av människan.
            På dessa tär tidens tand, och det kommer en dag då alla ska vara
            ersatta, och den kommer snabbare än vad vi kanske anar.
          </note>
          <note>
            (Applåder)
          </note>
          <note type="speaker">
            Anf. 4 BO LUNDGREN (m) replik:
          </note>
          <note>
            Herr talman! Det finns en risk för att det i en del landsting
            kan bli längre köer till höftledsoperationer.
          </note>
          <note>
            Nu har ju Socialdemokraterna fått makten exempelvis i Stockholms
            läns landsting där köerna avskaffades av den borgerliga majoriteten.
            Nu blir det samma sak som vi har sett i de socialdemokratiska
            landstingen.
          </note>
          <note>
            Skatteutjämningen tar miljard efter miljard från ett antal kommuner
            - eller rättare sagt från skattebetalarna, inte minst de som har
            sämst förmåga att betala - runtom i landet. Skälet till att borgerliga
            kommuner och Stockholms läns landsting nu höjer skatterna är att
            man inte kan klara av att betala den skatteutjämning som staten
            har lagt på kommuner och landsting. Där ligger kostnaderna och
            problemen. Det är alltså regeringens ansvar. Det är regeringen
            som återigen höjer skatterna.
          </note>
          <note>
            Sedan försöker statsministern att blanda bort korten. Om alla
            skattepengar som vi betalar hade gått till pensioner, till vård,
            skola och omsorg hade argumentationen hållit, men så är det inte.
            Det finns två fel i den.
          </note>
          <note>
            För det första är det mycket som inte går till de prioriterade
            områden som säkert måste ha mer resurser för att klara sig i framtiden.
          </note>
          <note>
            För det andra blir de gemensamma resurser som vi kan använda
            större om man har större tillväxt i ekonomin - jag återkommer
            till det i mitt anförande.
          </note>
          <note>
            För att ha en hög tillväxt måste vi också ha en bra energiförsörjning.
            Det är inte fråga om att nu, i dag diskutera en utbyggnad, utan
            det är fråga om att diskutera en politiskt beslutad avveckling.
            Visst, allting kommer så småningom att läggas ned därför att tidens
            tand urholkar möjligheterna att driva kärnkraftverk vidare. Men
            vad det handlar om är att Göran Persson och Leif Pagrotsky medvetet
            i förtid avvecklar kärnkraften med negativa miljökonsekvenser
            och välfärdskonsekvenser som följd, vilket också fackliga ledare
            har talat om.
          </note>
          <note>
            Göran Persson, byt sida! Avveckla avvecklingspolitiken, inte
            kärnkraften!
          </note>
          <note>
            (Applåder)
          </note>
          <note>
            Anf. 5 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Bo Lundgren och Moderaterna har en farlig energipolitik.
            Vi bygger ingen ny kärnkraft i
          </note>
          <note>
            Sverige. Vi är beroende av den som vi har. 50 % av vår elproduktion
            kommer från kärnkraft. Sverige är ett mörkt och kallt land och
            så blir det troligen också i fortsättningen. Vi behöver ha mycket
            ström. Vi är beroende av kärnkraften, och vi vet att den så småningom
            kommer att ersättas med någonting annat. Ju längre vi väntar med
            detta, ju mindre planmässigt man genomför en avveckling, desto
            svårare - kanske också farligare - kommer den omställning att
            bli som de som kommer efter oss måste göra.
          </note>
          <note>
            Försök att inse att det vi skapar av tekniskt underverk är inte
            evigt till sin karaktär! Försök också att inse, Bo Lundgren, att
            kärnkraften är förknippad med enorma problem och bekymmer! Hur
            ser till exempel avfallsfrågans lösning ut? Det finns kanske anledning
            att reflektera över det.
          </note>
          <note>
            Nej, här backar vi inte undan. Det är ni moderater som har bytt
            sida. Ni talar ju om att ni ska bygga ut kärnkraften igen. Det
            vore värdefullt om det kunde dementeras, och kan det inte dementeras
            här har vi en ny situation i svensk politik.
          </note>
          <note>
            Återigen skatteutjämningen: Varenda krona i skatteutjämningssystemet
            är ju en omfördelning över landet. Samtidigt som Bo Lundgren klagar
            över skatteutjämningssystemet borde han säga att om det upphör
            betyder det att stora delar av Sverige i övrigt får sin standard
            sänkt i motsvarande grad. Det gäller
          </note>
          <note>
            Norrland, sydöstra Götaland, stora delar av Bergslagen och Svealand.
            Det är så omfördelningen ser ut.
          </note>
          <note>
            Det är en fråga om solidaritet. De delar av landet som växer
            ska dela med sig till de delar som inte växer. En gång i tiden
            när bruken i Bergslagen växte så att det knakade beskattades de
            hårt och sedan byggde man upp utvecklingen i Stockholm. Så är
            det nu också.
          </note>
          <note>
            Det är det som är solidaritet.
          </note>
          <note>
            Och kom ihåg att skatteutjämning innebär att det finns två sidor
            av diskussionen! Man tar inte bara på en kant, utan man ger också
            på den andra kanten. Så håller vi ihop Sverige, och det har Moderaterna
            aldrig varit intresserade av.
          </note>
          <note>
            (Applåder)
          </note>
          <note type="speaker">
            Anf. 6 LARS LEIJONBORG (fp) replik:
          </note>
          <note>
            Herr talman! Göran Persson har drivit en konstart till sin yttersta
            spets och det är att tala mycket men säga lite. Var det någon
            som kunde urskilja något besked eller någon nyhet på någon punkt
            över huvud taget? Muhammed som satt och läste platsannonser -
          </note>
          <note>
            om ni minns honom - fick han något besked i Göran
          </note>
          <note>
            Perssons anförande som gör att han kan känna större hopp inför
            framtiden?
          </note>
          <note>
            Göran Persson övertolkar våldsamt en formulering från EU-kommissionen
            om att Sveriges ekonomi skulle vara så fantastisk. Jag har låtit
            Riksdagens utredningstjänst återigen utreda detta med vår plats
            i den så kallade välståndsligan. Det sägs ju att vi ligger på
            17:e plats. Men RUT gjorde ett noggrannare arbete. Det brukar
            sägas att vi ligger på 17:e plats, men om man inte avrundar så
            mycket ligger vi sist av de tre länder som ligger på 17:e plats,
            så i själva verket ligger vi på 19:e plats. När Göran Persson
            blev statsminister låg vi på 14:e plats. Att vi under de åren
            skulle haft en sådan fantastisk utveckling strider ju mot denna
            statistik.
          </note>
          <note>
            Sedan förvånar det mig att statsministern inte hade någonting
            att säga om den svenska ungdomsskolan. Det är ju så många som
            oroar sig för situationen med trakasserierna, våldet, de sjunkande
            kunskaperna och annat. Därför är det många som oroar sig för det
            förslag som kom häromdagen från Gymnasiekommittén, att vi nu ska
            få ett system i Sverige där man ska få börja i gymnasiet även
            om man inte har klarat grundskolan. Vi försökte lyfta fram det
            här i valrörelsen, men då ville man inte ge några besked.
          </note>
          <note>
            Man antydde att så skulle det förstås inte bli. Nu ligger förslaget
            där på bordet, och skolminister Östros försöker hjälpa sin statsminister.
          </note>
          <note>
            Nu skulle jag vilja ha ett besked av Göran Persson. Tycker Göran
            Persson att det är rimligt att man får börja på gymnasiet även
            om man inte har klarat grundskolan?
          </note>
          <note>
            Anf. 7 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Konstart eller inte, till Lars Leijonborgs nivå
            kommer jag aldrig att nå. Men nog om detta.
          </note>
          <note>
            Folkpartiet har ett problem i sin skolpolitik, det vet vi ju.
            Ni har valt den auktoritära linjen. Det är kommandon som nu skriks
            ut om vad som ska gälla.
          </note>
          <note>
            Jag tycker att det är utomordentligt tveksamt och illa valt med
            tanke på den tid vi lever i.
          </note>
          <note>
            Vi tänker inte sänka några kunskapskrav. De enda som har idén
            om sänkta kunskapskrav i gymnasiet är
          </note>
          <note>
            Folkpartiet för alla de elever som ska läsa ett program som leder
            in mot en yrkesverksamhet direkt efter gymnasiet. Precis som sades
            på Lärarförbundets kongress för något år sedan är det rätt märkligt
            att man inte ska ha krav på den som ska arbeta i vården vad gäller
            kunskap om exempelvis historia eller någonting annat som är av
            allmänbildande karaktär. Där sviktar Folkpartiet.
          </note>
          <note>
            Samtidigt är att gå in i gymnasiet för många av de pojkar och
            flickor som är i 16-17-årsåldern det första steget in i vuxenlivet.
            De lämnar grundskolan och kan själva välja en utbildning efter
            intresse. En del av dem har inte nått upp till de mål vi har för
            deras kunskaper i grundskolan. Vad gynnar dem bäst? Är det att
            gå om ett år i grundskolan med yngre kamrater?
          </note>
          <note>
            Är det det som de behöver i sin sociala situation, eller är det
            möjligheten att äntligen få läsa det de själva har valt och läsa
            i fatt det som de har missat? Vi vet ju av erfarenhet att de gör
            det om de får den möjligheten.
          </note>
          <note>
            Men för Folkpartiet passar inte det, för det stämmer inte med
            de slagord ni har bekänt er till. Därför stänger ni den möjligheten.
          </note>
          <note>
            Vi sänker inte kunskapskraven. Vi ser till att vi får med alla
            i gymnasieskolan, därför att gymnasieskolan är till för alla och
            Sverige blir starkare och friare på så sätt.
          </note>
          <note>
            Det är ni som har problemet med skolpolitiken.
          </note>
          <note>
            (Applåder)
          </note>
          <note type="speaker">
            Anf. 8 LARS LEIJONBORG (fp) replik:
          </note>
          <note>
            Herr talman! Det var en mycket bra krönika i tidningen Metro
            i går av en journalist som heter Jonas
          </note>
          <note>
            Hållén, som inte alls är någon folkpartist, tror jag, men som
            var mycket kritisk mot den skolpolitik som förs här i landet.
            Han undrade just varför man talar om nollvision i alla möjliga
            sammanhang men varför
          </note>
          <note>
            - han nämnde just Thomas Östros namn - Thomas
          </note>
          <note>
            Östros inte har en nollvision när det gäller underkända elever
            i grundskolan. Varför skulle vi inte kunna skapa en så bra grundskola
            att alla får de grundläggande kunskaperna i stället för att ge
            upp och säga att även om man inte har baskunskaperna ska man ändå
            få läsa vidare i gymnasiet? Vi vet av erfarenhet att de läser
            i kapp, säger Göran Persson. Men det är ju just det vi inte vet.
          </note>
          <note>
            Göran Persson inrättade någonting som heter det individuella
            programmet där man skulle läsa i kapp.
          </note>
          <note>
            Det är en katastrof. Det är nästan inga som har läst i kapp i
            det individuella programmet. Varför göra grundskola av gymnasiet?
            Varför inte se till att grundskolan löser sina uppgifter så att
            gymnasiet kan få vara gymnasium? Det är ju det som så många undrar.
          </note>
          <note>
            Jonas Hållén skriver: "Nu vill Gymnasiekommittén gå ett steg
            längre: förkunskaperna till gymnasiet ska slopas helt. De som
            drabbas hårdast av en sådan politik är de ungdomar som kommer
            från hem som saknar studietradition och akademiskt utbildade föräldrar.
            I dagens svenska skolsystem hade jag knappast gjort någon klassresa.
            Meningen var att Sverige skulle få världens bästa skola. I stället
            håller vi på att få världens mest uppgivna skolpolitik." Och,
            tyvärr, så är det. Och tyvärr har Göran Persson inte givit något
            besked i dag som ger någon annan bild än världens mest uppgivna
            skolpolitik.
          </note>
          <note>
            (Applåder)
          </note>
          <note>
            Anf. 9 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Världens mest felaktiga beskrivning har vi just
            nu hört.
          </note>
          <note>
            Den som såg nyheterna på TV i morse kunde se en väldigt intressant
            bild, nämligen hur vi är på väg att nu komma dithän att 50 % av
            vår ungdomskull går från gymnasiet in i högskolan. Man vill ha
            fler platser de kommande åren. Men redan nu har flickorna kommit
            dit, över 50 %, och pojkarna är på väg. De här framgångarna når
            vi därför att vi faktiskt ser till att så många som möjligt av
            dem som har förutsättningar att studera också stimuleras till
            detta.
          </note>
          <note>
            Ingen i den här församlingen önskar en grundskola där man inte
            kommer igenom verksamheten, studerar färdigt med godkända betyg.
            Det är självklart, det är vi alla överens om. Det vore befängt
            att påstå något annat.
          </note>
          <note>
            Men samtidigt måste vi se hur svår uppgiften är för många av
            de killar och tjejer som tycker att skolan är pest och pina, och
            som tycker att skolan kanske är just det värsta som finns. Inte
            är det Folkpartiets kvarsittning som är svaret på deras problem.
            Inte är det hårdare tag och den typen av lösningar som löser de
            här utomordentligt svåra situationerna, utan det är att se ungdomarna
            sådana som de är, hjälpa dem igenom den här perioden och se till
            att de får studera det som de vill studera. Sedan ställer man
            successivt allt ökande krav på dem vartefter de orkar bära dessa.
          </note>
          <note>
            Då får vi med fler. Vi kanske inte får med alla, men målsättningen
            är att få med alla. Och vi ser nu hur den politiken också resulterar
            i alltfler som studerar vid universitet och högskolor. Därmed
            får vi också en minskad social snedrekrytering. Det hänger ihop.
          </note>
          <note>
            Det är Folkpartiet som är isolerat i den här politiken, därför
            att man har valt att slagordsmässigt söka sig tillbaka till ett
            50-tal som inte längre existerar. Det beklagar jag, därför att
            Folkpartiet var en gång i tiden en progressiv kraft i skolpolitiken.
          </note>
          <note>
            (Applåder)
          </note>
          <note type="speaker">
            Anf. 10 ALF SVENSSON (kd) replik:
          </note>
          <note>
            Herr talman! Såvitt jag förstår är det bekant för statsministern
            att Zetterlund i Eskilstuna sitter och lyssnar eller tittar på
            oss denna morgon. När han hörde statsministerns inledning måste
            han väl trott att det var en beskrivning av landet Gosen eller
            någonting sådant som presenterades. Det skulle inte förvåna mig
            om Zetterlund efter ett tag tänkte eller kanske sade högt: Jag
            har hört det förr. Han kanske också tänkte såsom att det är om
            andra han talar, för alla kan inte ha känt igen sig i denna beskrivning
            av ett land som flyter av mjölk och honung, vilket ju statsministern
            får Sverige att framstå som.
          </note>
          <note>
            Vi vet, både Göran Persson, jag och vi alla att hundratusentals
            denna morgon inte orkar höra eller se på den här debatten.
          </note>
          <note>
            I går var det ett program i TV som inte jag alls ska fästa mig
            vid precis. Men vi vet att hundratusentals i dag lider av vätskebrist.
            Vi vet att många i dag inte får en chans att, om de så hade velat,
            komma ut i friska luften.
          </note>
          <note>
            Vi vet att många känner anonymitet och ensamhet. Vi har en diskrimineringsombudsman.
            Men är det någon grupp i vårt svenska samhälle som jag tycker
            att vi - och jag säger "vi" - inte behandlar med värdighet, så
            är det våra äldre.
          </note>
          <note>
            Statsministern sade att ohälsan ska minska - fattas bara! 114
            miljarder kostade den förra året. Men det finns en mycket stor
            grupp, och den blir större och större, för vilka ohälsan inte
            kommer att minska. Den ska dock lindras, och man ska ha värdighet.
          </note>
          <note>
            I en debatt som den som vi har nu tycker jag att statsministern,
            inte bara med ord utan med konkretion, måste tala om: Vad vi gör
            för den stora grupp som lever i omsorgen och som i dag de facto
            inte har den värdighet som de har rätt till.
          </note>
          <note>
            (Applåder)
          </note>
          <note>
            Anf. 11 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Vi får väl försöka söka upp Zetterlund och höra
            vad han tycker om resonemanget.
          </note>
          <note>
            Alf Svensson tar upp en viktig fråga, de äldres situation. Där
            hamnar vi alla om vårt liv blir långt och gott. Då får vi bli
            äldre, gamla. Då blir man skröplig.
          </note>
          <note>
            Ibland behöver man ha stöd av andra.
          </note>
          <note>
            Det här är en av vårt välfärdssamhälles absolut största utmaningar.
            Jag ser inga genvägar. Ytterst handlar det här om att det finns
            en människa som kommer till mig, någon som arbetar för mig, någon
            som känner kärlek och respekt för mig. Det ska vara någon som
            i sin tur har vettiga arbetsvillkor där hon -
          </note>
          <note>
            för det är ofta en hon - arbetar.
          </note>
          <note>
            Då är vi inne på väldigt hårda politiska frågeställningar. Hur
            klarar vi rekryteringen, Alf Svensson, för framtida anställningar
            i kommunernas vård och omsorg? Hur ska vi få fram mer pengar till
            löner för detta så att det här blir ett arbete som upplevs som
            attraktivt också i den meningen? Det är ju detta det handlar om.
          </note>
          <note>
            Då är det två vägar vi måste gå. Dels håller jag helt med om
            att vi måste pressa tillbaka kostnaderna för sjukförsäkringen,
            för de äter ur de resurser som vi borde använda till detta. Hans
            Karlsson presenterade i går ett omfattande program för att göra
            det. Jag hoppas på kristdemokraternas stöd för den här saken.
            En del av dessa förslag kommer inte att vara populära.
          </note>
          <note>
            Och det handlar inte om att jaga folk som fuskar. Det handlar
            om att se till att rehabiliteringen blir bättre.
          </note>
          <note>
            Den andra vägen är att vi klarar att ha en ekonomi som växer
            så att vi får nya resurser som vi kan styra hit. Och jag skröt
            inte, Alf Svensson. Jag erinrade stillsamt om alla dem som har
            sagt att det inte går att kombinera ett högt skatteuttag med en
            god ekonomisk tillväxt. Det har vi gjort i Sverige, och det är
            jag stolt över. Men jag är definitivt inte nöjd.
          </note>
          <note>
            (Applåder)
          </note>
          <note type="speaker">
            Anf. 12 ALF SVENSSON (kd) replik:
          </note>
          <note>
            Herr talman! Jag är övertygad om att det här också finns anledning
            att stryka under att det handlar om en mentalitet. Jag tror inte
            att det finns en medvetenhet, vilket det kanske ibland framställs
            som, om att diskriminera och fösa våra äldre åt sidan. Men jag
            tror att det behövs en uppryckning, i alla partier faktiskt, när
            det gäller att bry sig om våra äldre, som i dag inte har den uppmärksamhet,
            den värdighet, de har rätt till.
          </note>
          <note>
            Självklart ska vi kristdemokrater gå igenom Hans
          </note>
          <note>
            Karlssons förslag mycket noga. 114 miljarder i ohälsokostnader
            - det är klart att regeringen skulle ha satt i gång mycket tidigare
            med att pressa ned de kostnaderna i stället för att börja lägga
            fram förslag nu.
          </note>
          <note>
            Blir det fler höftledsoperationer? Det frågade Göran Persson
            tidigare. Blir det fler höftledsoperationer om företagen inte
            vågar anställa? Blir det fler höftledsoperationer om företag flyttar
            utomlands och om ohälsan kräver 114 miljarder?
          </note>
          <note>
            Jag tror faktiskt att ni fixerar er alldeles för mycket vid skatteinstrumentet.
            Då skulle det vara så att ju högre skatter desto bättre på alla
            de områden. Men av och till sänker ni ju också skatter. Det är
            bara det att när ni gör det är det rätt. När andra pläderar för
            det är det alltid fel.
          </note>
          <note>
            Jag tycker att statsministern skulle se till att vi fick en minister
            för äldrefrågor som man kunde vända sig till. Det finns äldreombudsmän
            i en del kommuner, men långt ifrån i alla. Det här är, precis
            som statsministern sade, ett tilltagande och ytterst angeläget
            problem, en stor fråga.
          </note>
          <note>
            Men det räcker inte med att säga att jag "tar upp en viktig fråga",
            som statsministern sade, utan det måste faktiskt till konkreta
            insatser för att ändra på dagens förhållanden för våra äldre.
          </note>
          <note>
            (Applåder)
          </note>
          <note>
            Anf. 13 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Det är möjligt att det är en mentalitetsfråga. Jag
            törs inte värdera det påståendet. Men låt oss pröva det. Det kan
            vara så att vi har fel attityder.
          </note>
          <note>
            Å andra sidan har jag nog en känsla av att vi är väldigt många
            i Sverige som funderar väldigt mycket på vår ålderdom, på hur
            den ska bli. Människor försöker gardera sig ekonomiskt. De sparar
            i pensionsförsäkringar. Människor oroar sig för hur de ska bo
            och allt sådant. Men okej, låt oss diskutera den saken öppet och
            förutsättningslöst.
          </note>
          <note>
            Jag tror att alla äldre också inser att deras stora trygghet
            är att det finns en människa som är till just för dem när de behöver
            den hjälpen. Det finns inget som gör en mer utsatt än att inte
            till exempel klara sina toalettbestyr själv. Det finns inget svårare
            än att hamna i ett läge där man inte klarar att äta sin frukost
            själv. Det ska finnas någon som hjälper till med allt detta. Den
            personen ska vara välavlönad och uppskattad, och då krävs det
            nog att vi solidariskt betalar skatt för att hjälpa till att ta
            det gemensamma ansvaret.
          </note>
          <note>
            (Applåder)
          </note>
          <note type="speaker">
            Anf. 14 GUDRUN SCHYMAN (v) replik:
          </note>
          <note>
            Herr talman! I den beskrivning som Göran Persson gjorde över
            vardagen i Sverige i dag saknade jag en väldigt viktig fråga.
            Det handlar om det samtal som väldigt många människor för - hemma
            vid köksbordet, till frukosten eller till middagen, i skolan,
            med skolkamraterna och i fikarummet på jobbet. Det gäller samtalet
            om läget i världen. Göran Persson tog upp det på slutet, om krigshotet
            och krigshetsen, men på ett mycket passivt sätt, som om detta
            bara vore en fråga för de internationella sällskapen och för den
            politiska eliten.
          </note>
          <note>
            Det här är en fråga som berör oss alla, som berör människor i
            dag i vardagen och som finns med i samtalen - men inte i de termer
            som Göran Persson använder: En orolig väntan. Visst finns det
            oro. Men de flesta människor sätter sig inte ned och väntar. De
            flesta människor uttrycker sig och talar just om hur detta ska
            gå till. Vad kan vi göra? Hur kan vi påverka? Hur kan vi förhindra
            att det blir ett krig? De flesta sitter inte och säger: Jag hoppas
            att det inte blir ett krig.
          </note>
          <note>
            De talar till sig själva: Vad kan jag göra för att det inte ska
            bli ett krig? De kräver av en regering att den ska ha en åsikt
            i frågan och kräver av en regering att den ska handla. Stå upp
            för att försvara freden mot kriget! Göran Persson är tyst. Den
            svenska rösten i den internationella politiken har tystnat. Det
            här är beklämmande. Kan jag få ett besked från Göran Persson?
          </note>
          <note>
            (Applåder)
          </note>
          <note>
            Anf. 15 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Beskedet var klart. Vi står bakom
          </note>
          <note>
            FN-besluten. Gör Gudrun Schyman det? Det måste jag fråga mig
            efter detta inlägg. FN har varit utomordentligt klart i sitt ställningstagande,
            med ett enhälligt beslut i säkerhetsrådet, det som är de minsta
            staternas bästa skydd: Nu skickar vi vapeninspektörerna till
          </note>
          <note>
            Irak, en regim som ju lämnar allt övrigt att önska omkring mänskliga
            rättigheter och demokratiskt beteende. Nu skickar vi vapeninspektörerna
            dit och kräver av regimen att den ska samarbeta med FN.
          </note>
          <note>
            Om det inte blir ett samarbete och om vi inte kommer till ett
            gott resultat har FN helt enhälligt sagt att man är beredd att
            också insätta en militär aktion efter ytterligare beslut i säkerhetsrådet.
            På detta står vi. Om Gudrun Schyman står på någon annan grund,
            så tala om det! I så fall är det i utrikespolitiskt hänseende
            en oerhört stor förändring av en svensk linje.
          </note>
          <note>
            (Applåder)
          </note>
          <note type="speaker">
            Anf. 16 GUDRUN SCHYMAN (v) replik:
          </note>
          <note>
            Herr talman! Då kan jag tala om att jag står på precis samma
            grund som till exempel den tyska ministern, som säger helt andra
            saker: Vi ska inte ha något krig, vi kommer aldrig att gå ut i
            en militär attack, vi tror inte på kriget som lösning på de här
            problemen. Tysklands utrikesminister har uttalat samma sak. Frankrikes
            utrikesminister sade samma sak i säkerhetsrådet i går: Vi måste
            stoppa kriget - nu måste kriget mot kriget börja. Så uttryckte
            han sig.
          </note>
          <note>
            Det är vad som finns i medierna i andra länder.
          </note>
          <note>
            Där finns det statsministrar och utrikesministrar som vågar stå
            upp för den kraftfulla opinion som nu växer runtom i världen och
            som går ut på gator och torg i manifestationer. Hundratusentals
            människor,
          </note>
          <note>
            Göran Persson, världen över - i Sverige, i USA, i de europeiska
            länderna och i länder i andra världsdelar.
          </note>
          <note>
            Inget krig, det är vad man kräver. Det finns ett mycket stort
            folkligt engagemang i denna fråga.
          </note>
          <note>
            Detta kan väl inte rimligen vara den högsta rätten oavsett vad
            säkerhetsrådet beslutar. Vi har folkrätt.
          </note>
          <note>
            Det finns skrivningar om vad FN har möjlighet och mandat att
            göra. Menar Göran Persson att om säkerhetsrådet skulle vilja göra
            om FN till en organisation som ska utföra preventiv krigföring
            så skulle detta stämma med folkrätten? Jag är av en annan uppfattning.
          </note>
          <note>
            Jag menar att Sverige har ett stort ansvar att vara en röst i
            världen som talar för freden och inte lägger sig för USA:s krigshets.
          </note>
          <note>
            (Applåder)
          </note>
          <note>
            Anf. 17 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Ingen vill ha ett krig. Jag tror att inte ens amerikanerna
            vill ha ett krig. Det är befängt att tro något annat. Det är det
            första.
          </note>
          <note>
            Det andra är att vi har vapeninspektörer på plats med uppdrag
            från världssamfundet att finna ut vad som sker i Irak. De har
            vårt stöd för detta, och vi har satt press på den irakiske diktatorn
            att samarbeta.
          </note>
          <note>
            Ytterst har världssamfundet hotat med militär insats.
          </note>
          <note>
            När det här jobbet, som är svårt nog, pågår, börjar en del säga
            att de inte står fast vid den andra delen av
          </note>
          <note>
            FN-beslutet, om militär insats. Vem tror då att man över huvud
            taget har några möjligheter att komma fram i sin vapeninspektion?
          </note>
          <note>
            Sedan, Gudrun Schyman, vill jag säga att det FN
          </note>
          <note>
            beslutar följer vi i Sverige. Det FN uttolkar i form av internationell
            rätt tycker vi är riktigt. Vi kan diskutera det, men vi följer
            besluten. Var hamnar vi som litet land om vi plötsligt säger att
            vi struntar i vad FN
          </note>
          <note>
            fattar för beslut? Vem kommer då att ensam bestämma i världen?
            Det är naturligtvis Förenta staterna,
          </note>
          <note>
            USA.
          </note>
          <note>
            Vi kan vara kritiska mot USA på många punkter, och det är vi.
            Men visst vore det märkligt om den enda riktigt effektiva motvikt
            vi har till amerikanernas dominans globalt, FN, skulle så totalt
            urholkas och förlora sin kraft genom att vi börjar säga att vi
            struntar i vad FN beslutar och väljer vår egen linje.
          </note>
          <note>
            Det finns ingen bättre vän till den amerikanska stormaktsdrömmen
            än ett försvagat FN. Att det skulle uttryckas av Vänsterpartiets
            ledare i denna kammare tycker jag är en sensation.
          </note>
          <note>
            (Applåder)
          </note>
          <note type="speaker">
            Anf. 18 MAUD OLOFSSON (c) replik:
          </note>
          <note>
            Herr talman! Oraklet i Rosenbad har pratat. Han har talat om
            för oss vilka länder som kommer att gå med i EMU och när. Det
            är rätt skönt att ha en statsminister som är så himla förutsägbar
            och som på ett så fantastiskt bra sätt kan förutse hur framtiden
            kommer att se ut. Vi andra känner en lite större osäkerhet inför
            vad Storbritannien, Danmark och många andra länder kommer att
            göra. I många av de länderna är nog det sista ordet inte sagt.
          </note>
          <note>
            EMU är en viktig fråga. Det har statsministern sagt, och det
            tycker också vi i Centerpartiet. Men det finns många stora ekonomiska
            realiteter som talar emot ett medlemskap. Vi ser också diskussionen
            om hur vi behöver inrätta buffertfonder och förändra skattenivåer
            och annat för att klara ett medlemskap framöver.
          </note>
          <note>
            Statsministern sade i en intervju i julhelgen att han gärna ser
            att regeringen skulle ta över ansvaret för skattesänkningar, eller
            mer troligt skattehöjningar, det vill säga momsen. Jag undrar:
            Vad är regeringens och Göran Perssons starka argument för att
            ta bort det folkvalda parlamentets roll, som historiskt alltid
            har varit att sig själv beskatta - att folket ska sig självt beskatta
            via det svenska parlamentet? Vad är det som är så viktigt att
            vi är beredda att ta från parlamentet det ansvaret i beskattningen?
          </note>
          <note>
            Min nästa fråga är: I vilket läge skulle det vara så bråttom
            att inte statsministern och regeringen skulle kunna vänta ett
            par veckor på att få ett beslut om eventuella momshöjningar eller
            momssänkningar utan regeringen skulle behöva fatta det beslutet
            själv?
          </note>
          <note>
            Jag skulle vilja få en förklaring på i vilket läge det är så
            bråttom.
          </note>
          <note>
            Anf. 19 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Vilka länder som går med eller inte får vi se. Det
            här är min bedömning. Om hon lyssnar runt Östersjön får Maud Olofsson
            höra vad andra tänker, tycker och drömmer om. Det är en väldigt
            annorlunda debatt jämfört med Sverige.
          </note>
          <note>
            Idén om att besluta om en momshöjning eller momssänkning i förväg
            i Regeringskansliet för att sedan bekräfta den i riksdagen är
            inget annat än en idé från Riksbanken för att ytterligare vässa
            finanspolitiken i ett läge då vi har en gemensam penningpolitik
            i Europa. Jag tycker att det är ett intressant förslag. Om det
            genomförs återstår att se, men visst är det värt att diskutera.
            Det skapar också för den här kammaren ett väldigt starkt inflytande
            över den ekonomiska politiken. Sådant som förut i praktiken låg
            i en riksbank som man aldrig kunde påverka blir nu plötsligt tillgängligt
            för en demokratiskt vald församling.
          </note>
          <note>
            Det tillhör de märkliga inslagen i EMU-debatten att Riksbanken,
            som förut angreps av så många, inte minst sådana som själva anser
            sig progressiva, nu plötsligt betraktas som demokratins bålverk
            i landet.
          </note>
          <note>
            Så är det ju inte. Riksbanken spelar en roll i den nuvarande
            ekonomiska politiken. Den rollen tas över av en annan riksbank,
            som kommer att vara ungefär lika svår att påverka som vår nuvarande.
          </note>
          <note>
            Vad vi nu diskuterar är att göra riksdagen starkare och regeringen
            starkare - de folkvalda. Jag tycker att det är en intressant debatt.
            Det är ännu för tidigt att säga om det blir på så sätt, men debatten
            är intressant.
          </note>
          <note>
            (Applåder)
          </note>
          <note type="speaker">
            Anf. 20 MAUD OLOFSSON (c) replik:
          </note>
          <note>
            Herr talman! Jag tycker att statsministern blandar bort korten.
            Är det en intressant fråga att ta från parlamentet beskattningsrätten
            för svenska folket? Vad är det för intressant i det? Jag har inte
            fått svar på frågan i vilket läge detta skulle vara så intressant.
          </note>
          <note>
            I vilket läge har statsministern inte tid att vänta i två veckor
            på att riksdagen fattar beslut om eventuella skattehöjningar eller
            skattesänkningar? I vilket läge gäller detta?
          </note>
          <note>
            Snarare är det på grund av vårt eventuella medlemskap i EMU som
            vi behöver denna diskussion, därför att man inser att makten över
            den ekonomiska politiken förminskas när vi går med i EMU. Vi tappar
            en del av de viktiga instrumenten, nämligen makten över räntepolitiken.
          </note>
          <note>
            Man gör riksdagen starkare. Är det någon av er som sitter här
            som tycker att ni får ett starkare mandat om ni inte har möjlighet
            att fatta beslut om beskattningen? Och vad är nästa steg att plocka
            bort från riksdagen? Ska vi ta bort lagstiftningen också?
          </note>
          <note>
            Jag förstår Göran Perssons maktambitioner. Han är en maktpolitiker.
            Men jag vill nog hävda att riksdagen, som det folkvalda organ
            man är, ska fatta beslut om beskattning och lagstiftning trots
            ett eventuellt EMU-medlemskap.
          </note>
          <note>
            Statsministern sade också att det finns risk för ett tudelat
            Europa. Men det finns också risk för ett tudelat Sverige. Vi har
            redan ett tudelat Sverige, och det kommer att förstärkas ytterligare
            med ett EMU-
          </note>
          <note>
            medlemskap. Det är därför som man är så orolig från fackföreningsrörelsen.
            Och det är därför som man är så orolig från de regioner som har
            bekymmer med sin ekonomi. Med en gemensam räntepolitik kommer
            vi inte att klara av att hålla samma nivåer i alla våra regioner.
            Det här är ett mycket oroande tecken. Om de demokratiska fundamenten
            dessutom håller på att försvinna från Sveriges parlament är jag
            mycket orolig för ett EMU-medlemskap.
          </note>
          <note>
            (Applåder)
          </note>
          <note>
            Anf. 21 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Om jag vore säker på att vi skulle kunna lagstifta
            om skatteförändring på två veckor i
          </note>
          <note>
            Sveriges riksdag skulle jag aldrig någonsin ha tyckt att detta
            hade varit ett intressant förslag. Min erfarenhet är lite avvikande
            från detta, om jag uttrycker mig försiktigt. Det är det första.
          </note>
          <note>
            Inse en sak: Med en gemensam penningpolitik i
          </note>
          <note>
            Europa blir det som vi sysslar med i riksdag och i regering mycket
            mer kraftfullt och mycket viktigare.
          </note>
          <note>
            Jag ser det faktiskt som en förstärkning av möjligheterna att
            bedriva politik från denna kammare.
          </note>
          <note>
            Tala sedan inte om tudelning, Maud Olofsson, därför att Centerpartiet
            måste bestämma sig. Antingen ska ni jobba ihop med Bo Lundgren
            som började debatten här i dag genom att tala om att skatteutjämningssystemet
            är det värsta som tycks ha drabbat inte minst tillväxtregionerna
            i Sverige. Men vad blir då kvar av utjämning, om vi följer den
            linjen? Det går inte att stå och angripa regeringen för tudelning
            och sedan säga att man vill ersätta den regeringen med en högerregering
            som driver en annan politik. Det går att räkna ut kommun för kommun
            i Sverige hur detta slår. Och jag kan försäkra Maud Olofsson att
            tudelningen skulle bli som starkast i Sverige om Centern fick
            som Centern vill, att Sverige fick en högerregering. Det hoppas
            jag att vi slipper.
          </note>
          <note>
            (Applåder)
          </note>
          <note>
            Anf. 22 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Jag hoppas att statsministern har någon tid kvar
            att svara på några frågor.
          </note>
          <note>
            Med risk för att många som lyssnar på den här debatten inte alls
            förstår vad jag talar om, eller snarare kanske just för att många
            som lyssnar på den här debatten inte förstår vad jag talar om,
            tänkte jag ställa en fråga som handlar om EU:s framtidskonvent.
            Det är nämligen så att just nu förs en ganska het debatt i många
            andra länder som är medlemmar i Europeiska unionen som handlar
            om EU:s framtid. Det handlar exempelvis om hur mycket beslutsrätt
            som ska ligga på EU-nivå, hur mycket beslutsrätt som ska ligga
            i de nationella parlamenten, hur den så kallade subsidiaritetsprincipen,
            det vill säga principen om att besluten ska fattas så nära som
            möjligt, införlivas i EU, om man ska ha en gemensam president,
            om man ska ha en gemensam regering och så vidare. Detta är viktiga
            beslut som ska fattas och som faktiskt kommer att påverka Sverige
            och den svenska demokratin i väldigt stor utsträckning.
          </note>
          <note>
            I Sverige är det som vanligt så att det svenska folket knappt
            är involverat i dessa debatter. Och man kan tycka vad man vill
            om EU, men så länge vi är med i EU måste det demokratiska samtalet
            i samhället följa efter. Detta är ett väldigt stort problem i
            Sverige. I den politiska debatten verkar det ibland som om vi
            inte ens var medlemmar. I riksdagen diskuteras frågorna mycket
            sällan. I de samtal som Gudrun
          </note>
          <note>
            Schyman hänvisade till, vid köksborden, diskuteras sällan dessa
            stora och övergripande frågor som ändå påverkar oss in i minsta
            detalj.
          </note>
          <note>
            Jag skulle väldigt gärna vilja höra statsministerns kommentar
            till hur vi ska få upp den politiska debatten i Sverige, i riksdagen
            och ute bland folket, om det här framtidskonventet inom EU innan
            det är för sent och allting redan är beslutat.
          </note>
          <note>
            (Applåder)
          </note>
          <note>
            Anf. 23 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Det är en oerhört viktig fråga, och jag har inget
            bra svar. Om jag hade haft det skulle jag naturligtvis ha försökt
            åstadkomma något redan. Kanske rymmer problemet en del också av
            svaret, nämligen att väldigt många tycker att Bryssel är mycket
            långt bort och känner att man inte kan påverka. Ändå vet vi om
            att det kommer att påverka oss i vår vardag.
          </note>
          <note>
            Men de har rätt också. Det är långt bort. Det finns ett demokratiskt
            underskott. Det finns en svårighet att påverka. Därför hamnar
            regeringen och socialdemokratin i ståndpunkten att vi inte vill
            ha en federal utveckling av EU. Vi vill inte ha en sådan utveckling.
          </note>
          <note>
            Det är också viktigt att försöka föra en annan diskussion, nämligen
            att om man inte vill ha en federal utveckling därför att det kommer
            för långt bort från människor i deras beslutsfattande, hur ska
            man då se till att man undviker det? Då måste vi stärka det enda
            organ som finns i EU och som lyfter fram det mellanstatliga samarbetet,
            nämligen det europeiska rådet. I
          </note>
          <note>
            konventet, som Maria Wetterstrand talar om, kommer det att finnas
            fullt med folk som säger att kommissionen ska ha mer att säga
            till om. Det kommer att finnas fullt med folk som kommer att säga
            att parlamentet ska ha mer att säga till om. Ingen parlamentariker
            åker hit till Sveriges riksdag för att hämta synpunkter på vilka
            beslut som man ska ta. Ingen kommissionär står inför ett riksdagsutskott
            och hämtar in synpunkter på vilka beslut som man ska ta. Den enda
            som kommer till Sveriges riksdag för att hämta in direktiv innan
            man åker till Bryssel är en ledamot i ett europeiskt råd eller
            i ett ministerråd. Det är det som utmärker det mellanstatliga
            samarbetet. Därför ska det stärkas. Och det är därför som vi driver
            kravet på att rådet ska ha en ordförande som är mer permanent,
            så att rådet kan hävda sig gentemot kommissionen som annars kommer
            utvecklas till en regering i Europa som har ett stöd framför allt
            i Europaparlamentet, och så får vi bakvägen en federal utveckling
            som är precis det problem som Maria Wetterstrand fångar i sin
            fråga.
          </note>
          <note>
            Ungefär på det sättet skulle man kunna resonera omkring detta,
            och där tror jag att vi i huvudsak är överens.
          </note>
          <note>
            Anf. 24 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Det var ett intressant första steg att i alla fall
            få veta vilka uppfattningar som statsministern har om frågan om
            EU:s framtidskonvent och var större delen av makten ska ligga.
            Med det besvarar inte frågan: Hur ska vi få ett demokratiskt samtal
            i
          </note>
          <note>
            Sverige om vad som sker i Europeiska unionen just nu och som
            i allra högsta grad kommer att påverka både oss som sitter här
            i riksdagen naturligtvis och våra beslutandemöjligheter men även
            folkets vardag kanske in i minsta detalj?
          </note>
          <note>
            Det är på det sättet i Sverige att EU-politiken i riksdagen hanteras
            av EU-nämnden. EU-nämndens diskussioner kommer i princip aldrig
            in i den här kammaren över huvud taget. EU-nämnden har ingen beslutanderätt,
            utan beslutanderätten finns hos regeringen om vad Sveriges uppfattningar
            ska vara. EU-
          </note>
          <note>
            nämnden är endast ett rådgivande organ.
          </note>
          <note>
            Om dessa debatter kunde komma in i denna kammare och föras här
            skulle det naturligtvis bli betydligt mera liv när det gäller
            de frågor som handlar om EU för att det skulle finnas helt andra
            möjligheter till en offentlig diskussion.
          </note>
          <note>
            Miljöpartiet har sedan länge drivit att EU-
          </note>
          <note>
            nämndens ärenden ska komma till denna kammare via riksdagsutskotten.
            Vi vill ha en demokratisk debatt. Vi vill ha parlamentariska beslut
            i riksdagen som ska styra vad Sveriges uppfattningar ska vara
            inom
          </note>
          <note>
            EU. Vi tror att det skulle kunna vara ett sätt att främja den
            demokratiska debatten som skulle vara mycket fördelaktigt och
            som också skulle göra att det svenska folket och inte bara alla
            andra medborgare i EU-
          </note>
          <note>
            länderna skulle kunna bli involverade i betydligt större utsträckning
            i vad som händer i den europeiska union där vi, trots att jag
            kanske inte har slitit så hårt för det, är medlemmar.
          </note>
          <note>
            Anf. 25 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Hur riksdagen väljer att organisera sitt arbete
            ska nog inte jag ha synpunkter på, även om jag tycker att den
            tanke som Maria Wetterstrand för fram kan vara värd att pröva.
          </note>
          <note type="speaker">
            Anf. 26 BO LUNDGREN (m):
          </note>
          <note>
            Herr talman! Jag kan hålla med Maria Wetterstrand åtminstone
            i ett avseende, och det är att de frågor som diskuteras i konventet
            och som så småningom ska bli föremål för beslut i Europeiska rådet
            skulle kunna få en större plats här i riksdagen. Om jag som riksdagsledamot
            skulle ge ett råd till talmannen kunde det vara att man i stället
            för att diskutera sammansatta eller särskilda utskott, som det
            kommer att dröja länge att få i arbete, skulle kunna anordna en
            partiledardebatt om konventsfrågorna. Man kunde låta våra representanter
            i konventet redovisa sin syn och ta upp en debatt kring detta,
            för att nu vara lite praktisk så här inledningsvis. Den debatten
            är viktig, och det vore bra om vi kunde föra den i riksdagen.
          </note>
          <note>
            Jag har många synpunkter på den slutsats som
          </note>
          <note>
            Göran Persson drog. För mig framstår det inte så att vi ska stärka
            rådets ställning i Europeiska unionens vanliga arbete. Att det
            är rådet som ska fatta besluten är en självklarhet, men vi får
            större öppenhet gentemot medborgarna och större möjlighet att
            få en folklig legitimitet, om vi väljer att också se till att
            kommissionens möjligheter att arbeta inte urholkas.
          </note>
          <note>
            Man börjar vidare känna igen Göran Persson. Alla noterade vi
            med vilken ödmjukhet han beskrev Sveriges situation. Jag börjar
            nästan fundera över om han själv tror på den bild av Sverige som
            han ger, för i så fall är Sverige värre ute än vad jag egentligen
            trodde.
          </note>
          <note>
            Se till exempel på utbildningen! Visst är det bra att fler och
            fler kommer att kunna gå till högre utbildning. Det är ett mål
            som jag utgår från att vi alla har.
          </note>
          <note>
            Men man ska inte förringa värdet av de år när man går i grundskolan,
            i gymnasiet och i den högre utbildning som man väljer. Den utbildning
            man får ska vara av god kvalitet, och man ska få de kunskaper
            som krävs för att man ska kunna forma ett bra liv för sig själv.
            Att på det sätt som Göran Persson gjorde nästan föraktfullt förringa
            värdet av detta tycker jag är väldigt illa.
          </note>
          <note>
            Jag själv, Lars Leijonborg och många andra har både i valrörelsen
            och i andra sammanhang talat om vikten av att se till att de dåliga
            resultaten i grundskolan förebyggs. Målet måste vara att alla
            elever ska lämna grundskolan med de kunskaper som de behöver.
            Om resultaten sedan ska kunna bli bra i gymnasieskolan får det
            inte vara fråga om att urholka det som krävs. Det är inte heller
            fråga om att, som var aktuellt förra året, intagningskraven för
            högre utbildning ska urholkas.
          </note>
          <note>
            Men detta bekymrar Göran Persson mindre än kvantiteten. Det är
            dags för lite eftertanke.
          </note>
          <note>
            Jag tycker vidare att Göran Persson skulle hålla sig lite för
            god för att först beskriva en felaktig bild av ett partis politik
            och sedan börja debattera mot denna felaktiga bild. Visst behövs
            det en skatteutjämning. Visst måste vi se till att de kommuner
            som inte har en egen skattekraft som räcker för att klara de uppgifter
            som de är ålagda inte minst av Sveriges riksdag, men detta är
            rimligen en gemensam uppgift för oss alla runtom i landet, en
            nationell uppgift.
          </note>
          <note>
            Det som vi säger är att skatteutjämningen ska klaras av staten.
            Det ska inte vara en skatteutjämning där man tar från vissa kommuner
            eller snarare från deras invånare, inte minst från deras låginkomsttagare,
            och ger till andra kommuner. Vi ska i stället se till att staten
            tar på sig den här uppgiften. Ingen kommun kommer att förlora
            på en sådan förändring. Detta är den verkliga beskrivningen av
            moderat politik, inte den falska bild som Göran Persson målar
            upp.
          </note>
          <note>
            Herr talman! Låt mig hoppas att det går att åstadkomma en fredlig
            lösning av krisen i Irak. Det kräver att Saddam Hussein utan dröjsmål
            helt och fullt uppfyller de krav som ställts av FN. Om den eniga
            säkerhetsrådsresolution som drevs fram i höstas leder till att
            Iraks förmåga att tillverka och använda massförstörelsevapen elimineras,
            vore det en viktig seger för freden och friheten, men samtidigt
            måste vi bereda oss på att en militär aktion kan bli nödvändig.
            Regimen i Irak utgör ett hot mot hela världen. Saddam
          </note>
          <note>
            Hussein får inte ges tillfälle att hota omvärlden med massförstörelsevapen.
            Det är därför viktigt att FN:s säkerhetsråd nu ser till att Irak
            sist och slutligen tvingas uppfylla de villkor som FN satt upp
            sedan lång tid tillbaka.
          </note>
          <note>
            Låt mig i det avseendet ge Göran Persson beröm.
          </note>
          <note>
            Det är bra att han i den här politiska och moraliska balansgången
            väljer samma sida som jag.
          </note>
          <note>
            Men om regeringen på senare tid har varit mer klarsynt i sin
            utrikespolitik, är skygglapparna fortfarande på i inrikespolitiken.
            Uppenbarligen lever Socialdemokraterna fortfarande i tron att
            tillväxt och jobb är något som kommer av sig självt. Det var ju
            det som framgick av Göran Perssons resonemang tidigare i dag,
            liksom att höga skatter och mycket politik är en förutsättning
            för välfärd.
          </note>
          <note>
            I själva verket är det, som de senaste decennierna visat, tvärtom.
            Det var också detta som Lars Leijonborg kunde peka på i den bild
            som gavs av Riksdagens utredningstjänst av hur Sveriges utveckling
            har sett ut jämfört med andra länder.
          </note>
          <note>
            Den förra mandatperioden såg ljus och bra ut, och det höll i
            sig ända fram till förra året. Den var präglad av en konstgjord
            högkonjunktur som gjorde att regeringen öppnade utgiftskranarna
            rejält, men samtidigt underlät man att genomföra de reformer som
            skulle ha kunnat ge Sverige de fler jobb som i sin tur skulle
            ha gett högre tillväxt och skattebetalarna valuta för deras skattepengar.
          </note>
          <note>
            Nu kommer notan, och den ska som alltid betalas av hushållen.
            När januarilönen betalas ut om några dagar kommer de största höjningarna
            av kommunalskatten på ett kvarts sekel att leda till att de svenska
            hushållen får dra åt svångremmen. Dessutom slår fastighetsskatten
            åter till. Många familjer och pensionärer som hade behövt större
            marginaler får se de marginaler som de har krympa ytterligare.
          </note>
          <note>
            Är det någon som tror att det blir bättre av att de politiker
            som inte kunnat ge valuta för de höga skatter som vi redan betalar
            tar ut ännu mer av medborgarna?
          </note>
          <note>
            För trots alla löften i valrörelsen ser vi ju nu att till och
            med en av statens mest grundläggande uppgifter, att skydda människor
            till liv och egendom, sviks.
          </note>
          <note>
            Runtom i landet läggs närpolisstationerna ner. I Dalarna planeras
            en nedläggning av 14 av de 17 närpolisstationer som finns. Skatten
            höjs, men poliserna försvinner.
          </note>
          <note>
            Men varför betalar vi då så mycket i skatt och får så lite ut
            av det? Det var en fråga som jag fick i valrörelsen av en kvinna
            i vuxenutbildningen i Karlskrona, och det är en mycket relevant
            och viktig fråga. En del förleds att tro att svaret är att det
            ska tas ut ännu mer skatt, men det leder bara till en negativ
            spiral.
          </note>
          <note>
            Svaret är att skatterna i dag betalar att fler och fler inte
            arbetar. De betalar för sådant som människor själva hade kunnat
            göra mycket bättre om de hade haft råd.
          </note>
          <note>
            Varje dag går uppemot en och en halv miljon människor inte till
            jobbet. Hundratusentals saknar ett arbete att gå till, därför
            att företagandets villkor är för dåliga och skatten på jobb för
            hög. Åter hundratusentals är sjukskrivna, många därför att vård
            och rehabilitering dröjer, många därför att livet inte går ihop
            utan blir ett ekorrhjul och alltför många därför att systemen
            missbrukas på det ena eller andra sättet.
          </note>
          <note>
            De senaste årens exploderande utveckling av sjukskrivningar och
            förtidspensioneringar kostar i dag varje hushåll i genomsnitt
            2 500 kr varje månad -
          </note>
          <note>
            2 500 kr varje månad! Till det kommer självfallet värdet av allt
            det arbete som inte blir utfört. Samtidigt slår de ännu högre
            skatterna ut ännu fler jobb. Det startas för få nya företag när
            beskattningen av arbete, företagande och investeringar är för
            hög. Det blir inga nya jobb utan nya och växande företag, och
            färre jobb betyder ju färre skattebetalare.
          </note>
          <note>
            Man behöver inte vara finansminister för att kunna räkna ut att
            om allt färre arbetar samtidigt som allt fler är borta från jobbet,
            måste färre och färre försörja fler och fler. Det är denna utveckling
            som gör att
          </note>
          <note>
            Konjunkturinstitutet räknar med fortsatta kommunalskattehöjningar
            under nästa och nästa och sedan nästa år. Det är denna utveckling
            som måste brytas.
          </note>
          <note>
            Herr talman! Även om inte regeringen vill se det breder nyfattigdomen
            ut sig över vårt land. Människor får mindre och mindre kvar att
            leva av. Beroendet av politiken växer. De offentliga transfereringssystemen
            ersätter också den trygghet som borde byggas genom hushållens
            förmåga att själv spara. De offentliga systemen låser fast människor
            i olika beteenden.
          </note>
          <note>
            Det blir naturligt att kalkylera med ersättningar, dagar och
            perioder. Det lönar sig att vara systemsmart.
          </note>
          <note>
            Andra eller tredje barnet måste komma efter en viss tid för att
            föräldrapenningen ska vara hög. Systemsmart - det blir tyvärr,
            och är sannolikt, ett modeord.
          </note>
          <note>
            På kort sikt kanske det lönar sig. På lite längre sikt får ju
            alla betala genom höjda skatter och ökat beroende. Den trygghet
            som kommer ifrån att vara smart inom systemen är ju skenbar. Den
            utlovade tryggheten låser i stället fast tusentals och åter tusentals
            människor i strukturer som de själva inte rår på och som snabbt
            blir svåra att ta sig ur. Trösklarna ut ur bidragsberoendet är
            för höga medan lönsamheten för eget arbete är för låg. Tänk själv
            efter: Vad är det kvällstidningarna framför allt skriver om på
            löpsedlarna när det är dags för budgetbeslut? Så här blir din
            ekonomi nästa år. Det handlar ju om vad vi beslutar om och vad
            regeringen föreslår riksdagen. Det handlar mindre om vad människorna
            själva kan åstadkomma med sina liv.
          </note>
          <note>
            När man talar om problemet med att allt färre som arbetar har
            att försörja alltfler som inte arbetar blir det lätt mycket siffror
            och stora perspektiv. Men det kan uttryckas mycket enklare.
          </note>
          <note>
            Jag läste i höstas en insändare i Sydsvenska Dagbladet. Den var
            skriven av en 42-årig man i Malmö.
          </note>
          <note>
            Han skrev så här: Jag har jobbat oavbrutet i 18 år med korta
            semestrar. Aldrig sjukledig, inga hål i tänderna och inga bidrag.
            En som håller i gång Sverige utan något större väsen. Det är slut
            nu. Dagens Sverige förväntar sig ingenting av mig. Inga incitament,
            inga morötter finns för att söka arbete. Vilken politiker talar
            om att ge till den som arbetar och betalar skatt?
          </note>
          <note>
            Min drivkraft har alla år varit en stark inre röst som sagt att
            det är roligt att jobba, att man ska dra sitt strå till stacken.
            Rösten har nu tystnat efter åratals prat om att rika inte ska
            gå före, att pappor ska vara hemma med sina barn, att städjobb
            är pigjobb och att sabbatsår är bra. Det här är inget skämt. Jag
            är den nye svensken. Politikerna har äntligen fått som de vill.
            De har tystat de strävsammas inre röst.
          </note>
          <note>
            Den uppgivenhet som insändaren ger uttryck för gör mig mycket
            oroad, därför att den delas, i helt eller delt, av tusentals och
            åter tusentals andra människor som håller på att tappa lusten
            att göra rätt för sig. En del ger upp, en del blir systemsmarta,
            en del väljer den svarta ekonomin och alla förlorar.
          </note>
          <note>
            Herr talman! Det är dags att ta det arbetande folkets parti,
            att väcka liv i de värderingar som gjorde att
          </note>
          <note>
            Sverige reste sig ur fattigdomen och blev ett av världens rikaste
            länder. Sverige behöver en politik som inte kräver mer och mer
            av dem som kämpar och sliter utan som belönar arbete och företagande.
            Då kan vi vända dagens negativa spiral till en positiv.
          </note>
          <note>
            Fler och fler som arbetar kan försörja färre och färre.
          </note>
          <note>
            Välståndet ökar. Skatterna kan sänkas, och skattepengarna räcker
            till för det viktiga som måste lösas gemensamt.
          </note>
          <note>
            Sverige behöver en rad politiska reformer för att ekonomin ska
            fungera bättre: skattesänkningar, färre regleringar på arbetsmarknaden
            och ett friare företagandeklimat. Och vi behöver naturligtvis
            införa den gemensamma europeiska valutan, euro. Den 14 september
            avgörs om Sverige fullt ut ska vara med och bygga det nya Europa
            som ger fred och ökat välstånd.
          </note>
          <note>
            Euron är en del av den europeiska unionens grundtanke: att skapa
            beständig fred genom att riva barriärer och gränser mellan länder
            och mellan människor.
          </note>
          <note>
            Medlet är en gemensam marknad med fri rörlighet och fri handel,
            och jag tror att de flesta egentligen kan inse att på en gemensam
            marknad med fri rörlighet och fri handel är det också naturligt
            med en gemensam valuta. Att införa euron ger Sverige ökat inflytande
            samtidigt som det underlättar handel och förbättrar förutsättningarna
            för en god ekonomisk utveckling.
          </note>
          <note>
            Herr talman! Det är dags att samla människor kring ett nytt Sverige,
            ett Sverige som hittar tillbaka till de värden som var grunden
            för att Sverige gick från fattigdom till rikedom. Det handlar
            om att släppa loss den kraft som finns i varje människa. Det handlar
            om att ta till vara människors initiativkraft och förmåga att
            arbeta och att ta ansvar. Det handlar om att belöna arbete, kunskap
            och företagande. Det kräver en politik som gör att det lönar sig
            att arbeta och att det lönar sig att anställa, en politik som
            gör det möjligt för människor att forma sina egna liv. Det kräver
            politiker som vågar tala om arbetsmoral, om strävsamhet och om
            möjligheten att bygga en egen ekonomisk trygghet.
          </note>
          <note>
            Anf. 27 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Sverige har tillsammans med Danmark världens högsta
            sysselsättningsgrad. Vi är det land som arbetar mest, enkelt uttryckt,
            män och kvinnor. Vi har haft fallande kostnader för socialbidrag
            de senaste åren - kraftigt fallande.
          </note>
          <note>
            Jag skulle vilja veta från Bo Lundgren, efter att ha lyssnat
            till honom: Vilka bidrag ska sänkas? Vilka är det som ligger andra
            till last? Därför att det var ju en förfärlig litania som han
            läste upp här från talarstolen.
          </note>
          <note>
            Tala också om detta, och tala inte bara om dina sänkta skatter!
          </note>
          <note type="speaker">
            Anf. 28 BO LUNDGREN (m) replik:
          </note>
          <note>
            Herr talman! Det som mest ligger människor till last är att politiken
            inte klarar sina uppgifter. Göran
          </note>
          <note>
            Persson må göra en skönmålning av Sverige - det var ju vackert
            att höra det, det var som en högtidsdag, en avslutning, när ministern
            själv talar för sina medarbetare och regeringskolleger om hur
            fint man har gjort - men så är ju inte sanningen. Det vet vi alla.
          </note>
          <note>
            Då är frågan: Vad är det som har orsakat de här problemen? Jo,
            det är naturligtvis att det som är den yttersta kraften i varje
            samhälle har urholkats. Den yttersta kraften är varje människas
            egen kraft.
          </note>
          <note>
            För mig som har små barn - en dotter som nu har börjat lära sig
            att tala och nu har kommit fram till det där "säll", alltså "kan
            själv" - står det klart att det finns en obändig kraft hos varje
            barn. Förmågan kan vara olika - hos en del är den mindre, därför
            att de har råkat ut för någonting, tidigt eller under livet -
          </note>
          <note>
            men den finns där, och det är den vi ska ta till vara.
          </note>
          <note>
            Det är därför politiken ska bli mindre men samtidigt klara sina
            uppgifter. Det är därför vi ska släppa loss initiativkraften för
            företagen, för att öka och för att se till att företagen stannar
            i Sverige. Det gäller att få tillväxten att blomstra och att vi
            inte längre ska halka efter som vi har gjort med den politik som
            Göran Persson har stått för. Det ger oss utrymme att ännu bättre
            kunna ta hand om dem som behöver det gemensamma stödet, för vi
            kommer ju alltid att råka ut för, någon gång i våra liv, en del
            mer, en del mindre, att den egna förmågan sviker. Men förutsättningen
            för att klara detta är ju att vi har en ekonomi som växer och
            att människor jobbar.
          </note>
          <note>
            Låt mig fråga Göran Persson: Hur ser du på det faktum att uppemot
            1 ½ miljon människor, fler än någonsin, inte går till jobbet varje
            dag? Orden är nog så vackra, men handlingarna talar för sig själva.
            Det är ju under er tid som det här har utvecklats.
          </note>
          <note>
            Anf. 29 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag har sagt det: Rehabiliteringen är för dålig.
            Den ska och kan förbättras - självklart.
          </note>
          <note>
            Samtidigt är det så att jag har mött dessa medelålders kvinnor
            som har problem med sina axlar. Nacken tar emot. Så ser det ut
            - i ett land där människor arbetar.
          </note>
          <note>
            I andra länder i Europa förtidspensionerar man rakt av, tidigt,
            redan i 50-årsåldern. Sverige är det land där vi arbetar mest,
            och det är detta som Bo Lundgren står och talar om som om vi latar
            oss och lever på bidrag!
          </note>
          <note>
            I vilket annat land arbetar man mer än i Sverige,
          </note>
          <note>
            Bo Lundgren, och vilka bidrag är det som Moderaterna ska sänka?
            Tala om det, annars blir ju skatteretoriken fullständigt meningslös!
          </note>
          <note type="speaker">
            Anf. 30 BO LUNDGREN (m) replik:
          </note>
          <note>
            Herr talman! Visst är det så att många, inte minst kvinnor inom
            den offentliga sektorn, har slitit hårt och fått förslitningsskador.
            Då gäller det för oss att se till att de får rehabilitering snabbt.
            Men det jag inte förstår är varför det nu plötsligt blir aktuellt
            att tala om och fundera kring samordning och andra åtgärder.
          </note>
          <note>
            Det har vi andra talat om under lång tid. I fem års tid har sjuktalen
            exploderat, med mänskligt lidande som bakgrund till stor del.
          </note>
          <note>
            Men det handlar också om den offentliga sektorn.
          </note>
          <note>
            Det visar alla undersökningar som har gjorts. Enskilda arbetstagare,
            vårdbiträden och andra, känner att de inte har något inflytande
            över sin arbetssituation. Lås inte in människor med en enda arbetsgivare!
            Ge människorna rätten att välja, att forma sin vardag. Jag har
            hört att man i Stockholms läns landsting nu ska centralisera besluten
            om vården i stället för att decentralisera dem.
          </note>
          <note>
            Vem är bäst på att ge människor en bra vård, Göran Persson? Är
            det läkarna, vårdbiträdena, sjuksköterskorna? Eller är det politikerna?
            Självklart är det de som jobbar i vården. Ge dem den tillfredsställelse
            som gör att de också mår bättre och bättre klarar att organisera
            sin vardag. Det är det som är väsentligt.
          </note>
          <note>
            Min kritik gäller det politikerna skapar, nämligen incitament
            att vara systemsmart, det som skapar den där känslan vi känner
            till från attitydundersökningar.
          </note>
          <note>
            Många människor känner: Jag betalar så mycket skatt, så låt mig
            vara ledig även om jag bara är trött.
          </note>
          <note>
            Det ska man inte vara. Det borde vi hålla med om.
          </note>
          <note>
            Vi vet också att läkare kanske sjukskriver utan att tänka på
            patientens bästa på lite längre sikt. Vi har sagt det tidigare.
            Ni inser det nu. Allt detta måste vi komma till rätta med.
          </note>
          <note>
            Det viktiga för mig är att det ska löna sig bättre att arbeta.
            Det borde också vara det viktiga för Göran
          </note>
          <note>
            Persson, men för honom är makten och politiken viktigare än människan.
            Det ska inte bli sämre att bli sjuk. Tvärtom ska man lättare kunna
            få behandling snabbt. Men det ska bli mer lönsamt att arbeta,
            mer lönsamt att vara företagare. Tillväxt, standardökning och
            välstånd - det är det jag vill se.
          </note>
          <note type="speaker">
            Anf. 31 GUDRUN SCHYMAN (v) replik:
          </note>
          <note>
            Herr talman! Bo Lundgren säger att det ska löna sig att arbeta.
            Ja, det borde göra det. Ett sätt är att höja lönen. Det är också
            möjligt. Eftersom Bo Lundgren är så besjälad av att det ska löna
            sig att arbeta så utgår jag från att Bo Lundgren och Moderaterna
            är besjälade också av möjligheten att kunna höja de löner som
            i dag är för låga. Då tänker jag på de kvinnolöner som dominerar
            inom både privat och offentlig sektor, som är satta inte utifrån
            det viktiga arbete som görs utan utifrån en diskriminerande syn
            på kvinnor. Vi borde vara överens i den frågan, Bo
          </note>
          <note>
            Lundgren och jag, men jag har inte hört någonting om lönehöjningar.
          </note>
          <note>
            Jag har i den här replikväxlingen inte heller hört någonting
            om vilka bidrag som ska sänkas. Jag lyssnade på Bo Lundgrens replikväxling
            med Göran
          </note>
          <note>
            Persson och jag har samma frågor. Skattesänkningar ska det bli,
            och som genom ett under ska detta leda till att allt som är dåligt
            plötsligt blir väldigt bra. Då ska många försörja fler, i stället
            för att det är få som försörjer många.
          </note>
          <note>
            Men var ska pengarna tas? Vilka bidrag ska sänkas? Vi diskuterade
            det i valrörelsen, och det kom inte fram några svar då heller.
            Det är väl ett av skälen till att Moderaterna backade. Folk trodde
            inte på det här. Men tala om: Vilka bidrag ska sänkas? Hur ska
            vi gemensamt kunna se till att kvinnor får rättvisa löner, Bo
            Lundgren?
          </note>
          <note type="speaker">
            Anf. 32 BO LUNDGREN (m) replik:
          </note>
          <note>
            Herr talman! Statsministern behöver uppenbarligen hjälp med att
            hantera debatten. Gudrun Schyman ställer gärna upp på det, skulle
            jag gissa.
          </note>
          <note>
            Skillnaden mellan oss är just det som Gudrun
          </note>
          <note>
            Schyman själv sade. Gudrun Schyman har en politik som leder till
            att färre försörjer fler. Jag vill ha en politik som gör att fler
            försörjer färre. Det är alldeles rätt uppfattat. Det är det som
            skiljer oss, så är det.
          </note>
          <note>
            Sedan handlar det i stor utsträckning om att låta den som arbetar
            känna att det blir mycket bättre och mer lönsamt att arbeta, att
            kunna växla ett för en del mindre behov av bidrag mot att man
            i stället får behålla mer pengar. Ett sådant exempel som vi och
            ytterligare något parti har är en andra karensdag, vilket också
            påverkar förutsättningarna för att komma till rätta med sjukfrånvaron.
            Det är långtifrån det enda och inte heller det viktigaste förslaget.
          </note>
          <note>
            Visst kan man växla ned bidrag i motsvarande mån som man sänker
            skatterna. Skulle man komma i ett läge med mindre subventioner
            och bidrag och samtidigt sänker skatten så att situationen är
            densamma ekonomiskt är det bra, för då har valfriheten för människan
            och möjligheten att disponera sina egna pengar ökat.
          </note>
          <note>
            Den stora möjligheten att sänka skatten ligger där ni i stället
            väljer att höja utgifter och låta politikerna ta hand om pengarna.
            Det är när vi får fler människor som arbetar. Varje människa som
            arbetar innebär ju att kostnaderna för det allmänna minskar samtidigt
            som den personen bidrar genom att betala skatt till det gemensamma,
            så att skatten för var och en blir lägre. Det är det som gör att
            också kvinnor kommer att ha bättre förutsättningar genom att de
            får behålla mer av sina inkomster.
          </note>
          <note>
            Vi ska ha lika lön för lika arbete. Varför inte låta kvinnor
            få en möjlighet att välja arbetsgivare, Gudrun
          </note>
          <note>
            Schyman? Där man har chansen att välja arbetsgivare, som man
            har haft i Stockholms läns landsting, där blir också löneutvecklingen
            mycket bättre.
          </note>
          <note type="speaker">
            Anf. 33 GUDRUN SCHYMAN (v) replik:
          </note>
          <note>
            Herr talman! Jag trodde att Bo Lundgren hade läst på så pass
            numera att han visste att låga löner finns där kvinnor är i majoritet,
            oavsett om det är offentlig sektor eller privat. Om det vore så
            enkelt att vi kunde privatisera mera och på det sättet få bort
            lönediskrimineringen kanske det vore en väg. Men det leder faktiskt
            inte framåt, Bo Lundgren.
          </note>
          <note>
            Men det var i alla fall bra att vi fick ett besked: En del av
            skattesänkningarna ska finansieras med införandet av en andra
            karensdag. Vad betyder då det? Jo, att de som är sjuka ska stå
            för kostnaden själva inte bara en första dag utan också en andra
            dag. Vad betyder det för till exempel en undersköterska som arbetar
            inom vården och går på skift och schema? Det kommer att innebära
            att hon kommer att gå till jobbet även när hon är sjuk, precis
            som många gör i dag när vi har en karensdag, Bo Lundgren. Därför
            står också borttagandet av karensdagen högt upp på de önskelistor
            och i de krav som den fackliga rörelsen har. Vi driver det kravet
            här i riksdagen.
          </note>
          <note>
            Det är inte så att människor som är sjuka ska straffas. Vet Bo
            Lundgren om vad införandet av en andra karensdag skulle innebära
            för en undersköterska som jobbar på skift och schema, kanske natt?
            Det skulle betyda att flera dagslöner, många mer, försvinner för
            henne eller honom. Det är alldeles tydligt att
          </note>
          <note>
            Bo Lundgren är ovetande om detta. Han skakar energiskt på huvudet
            här i kammaren, för han kan ju ingenting själv säga. Dessa energiska
            huvudskakningar får mig att uppmana alla som har ögon och öron:
            Se till att karln blir informerad!
          </note>
          <note type="speaker">
            Anf. 34 MAUD OLOFSSON (c) replik:
          </note>
          <note>
            Herr talman! Jag beklagar att Bo Lundgren inte har någon möjlighet
            till replik. Vi får väl ta diskussionen efteråt. Men eftersom
            du tog upp energifrågan i ditt första replikskifte med statsministern
            så vill jag gärna kommentera en del.
          </note>
          <note>
            Jag tycker att det är beklagligt att Moderaterna ställer sig
            utanför nu när vi äntligen har en uppgörelse om en långsiktigt
            hållbar energipolitik. Det är särskilt beklagligt, när vi äntligen
            har hittat en lösning som bygger på marknadens villkor och bidrag.
            Vi från den politiska sidan sätter upp mål för den framtida energipolitiken,
            som måste vara långsiktig och hållbar.
          </note>
          <note>
            Marknaden står för att introducera de energikällor som vi kommer
            att behöva framöver. Då är det konstigt att Moderaterna väljer
            linjen att vara i opposition.
          </note>
          <note>
            Vi vet alla, oavsett om vi är för eller emot kärnkraft, att vi
            kommer att behöva avveckla kärnkraften.
          </note>
          <note>
            Vi kommer att behöva ersätta den med andra energikällor. Jag
            tycker att det mest ansvariga är att i lugn och ro introducera
            nya energislag, att låta marknaden och kraftbolagen, som är duktiga
            på det, ta fram de nya energislagen. De måste få göra det lugnt
            och tryggt, så att vi inte måste snabbavveckla och hamna i panik
            när vi behöver andra energislag.
          </note>
          <note>
            Vi har kommit överens med regeringen, och det ger en långsiktig
            trygghet när det gäller energiförsörjningen och en tydlighet när
            det gäller färdriktningen. Det ger också en tydlig uppdelning
            mellan politikens roll och marknadens roll. Vi bygger in en effektbörs
            som gör att vi klarar de toppar som finns i detta sammanhang.
            Och vi styr det mot grön el och grön energiproduktion.
          </note>
          <note>
            Det här hör framtiden till, Bo Lundgren, och jag skulle önska
            att den positiva syn som du i många andra frågor har på marknaden,
            och som jag uppskattar, också skulle kunna få omfatta energipolitiken.
          </note>
          <note>
            Jag välkomnar dig i klubben att ställa om med hjälp av marknaden.
          </note>
          <note>
            Anf. 35 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Jag är inte så ledsen över att Bo
          </note>
          <note>
            Lundgren inte har någon talartid kvar för att svara med tanke
            på hur många gånger jag har tagit upp den här frågan och hittills
            aldrig fått något bra svar, inte från någon moderat i alla fall.
          </note>
          <note>
            15 % av världen befolkning, vi som lever i den rika delen av
            världen, förbrukar i dag över 80 % av de naturresurser som förbrukas.
            Det är en fruktansvärt orättvis resursfördelning. Dessutom förbrukar
            vi dessa naturresurser i en takt som är alldeles för hög i förhållande
            till hur snabbt de nybildas. Det innebär att vi för det första
            gör slut på ändliga råvaror, för det andra bidrar till en massa
            utsläpp i naturen. Dessa påverkar exempelvis klimatet, vilket
            gör att vi får problem med gifter i naturen, som i sin tur gör
            att vi får en mängd kemikalier på ställen där vi inte vill ha
            dem. Det är ett mycket stort problem.
          </note>
          <note>
            Dessutom är det ett mycket stort problem att människor mår allt
            sämre. Stressen ökar. Pressen på människor ökar. Det görs neddragningar,
            nedskärningar, och man pressar folk till att utföra mer arbete
            på kortare tid. Trots detta används i den politiska debatten ordet
            tillväxt som något allena saliggörande, något som ska lösa alla
            våra problem. Det finns ingen som helst problematisering. Man
            hänvisar till
          </note>
          <note>
            OECD:s så kallade välfärdsliga, som egentligen bara handlar om
            pengar och inte om hur människor egentligen mår. Jag förstår inte
            hur man så lättvindigt kan prata om tillväxtligor utan att problematisera
            det hela.
          </note>
          <note>
            Det verkar som om man tror att vi först ska skapa oss en ekonomisk
            tillväxt, för att med de pengarna sedan kunna lösa de problem
            som vi skapade då vi inte tänkte efter på vilket sätt vi skapade
            tillväxten från första början. Då kan vi inte köpa tillbaka de
            naturresurser som vi har förbrukat. Vi kan inte köpa tillbaka
            de människor som vi har slitit ut.
          </note>
          <note type="speaker">
            Anf. 36 LARS LEIJONBORG (fp):
          </note>
          <note>
            Herr talman! Det brukar sägas att den politiska debatten inte
            får vara en dialog mellan döva, men den här debatten håller på
            att bli en dialog mellan stumma eftersom de som förväntas delta
            inte har någon talartid kvar för att kunna yttra sig.
          </note>
          <note>
            Det jag nu visar upp inför kammaren är en femkronorssedel. Den
            gäller inte längre, och vem bryr sig om det? Jag har sparat den
            som ett minne, men den är numera utbytt mot femkronorsmynt - fullständigt
            odramatiskt, fullständigt ointressant. Precis så odramatiskt kommer
            det att kännas om och när Sverige byter till eurosedlar.
          </note>
          <note>
            Det har sagts att det är vår generations största beslut. Jag
            tror att den formuleringen leder tanken lite fel. Det är ett beslut
            som på många sätt är ganska odramatiskt, ganska vardagligt, där
            de vardagliga konsekvenserna inte på något sätt ska överdrivas.
          </note>
          <note>
            Det talades tidigare om en företagare som hade fått sin orderbekräftelse
            via fax från Tyskland. För honom eller henne är det en fördel
            om betalningen sker i en valuta så att företagaren inte behöver
            bekymra sig om valutafluktuationer. Så visst finns det ett antal
            klara fördelar om majoriteten röstar ja den
          </note>
          <note>
            14 september. Men företagaren i fråga hade uppenbarligen gjort
            affären även med skilda valutor. Visst går det att hanka sig fram
            med hjälp av valutasäkring och andra sådana konstruktioner, även
            om det är svårare.
          </note>
          <note>
            Det som gör att jag med mycket stor entusiasm kommer att tala
            för ett ja fram till den 14 september är att detta för mig är
            en del av ett mycket större projekt. Frågan gäller om Sverige
            ska sitta på läktaren eller vara med på spelplanen. Jag tycker
            att det är oerhört inspirerande att tänka på hur mycket Europa
            kan uträtta om det står enigt.
          </note>
          <note>
            Tänk på världen runtomkring oss! Världen svälter, delvis beroende
            på en osolidarisk handels- och jordbrukspolitik från det rika
            Europa. Den måste förändras.
          </note>
          <note>
            Se hur kvinnor och barn exploateras i vår egen världsdel! Och
            politikerna gör alldeles för lite. Där har det eniga Europa en
            enorm uppgift.
          </note>
          <note>
            Se på miljön! Alldeles för lite görs för att ta itu med de långsiktiga
            överlevnadsfrågorna för mänskligheten. Ett enat Europa skulle
            kunna betyda oerhört mycket. Och Sverige står i de allra flesta
            fall i dessa sammanhang på den sida som verkar för frihandel,
            mot protektionism, för minskade jordbrukssubventioner, mot dem
            som alltid tror att ökade subsidier löser alla problem. Sverige
            står på kvinnors och barns sida mot dem som vill vara passiva
            inför trafficking och andra sådana problem. Sverige har i många
            fall stått på miljöns sida gentemot dem som är passiva.
          </note>
          <note>
            För mig är det väldigt viktigt att den svenska rösten blir starkare.
            Sanningen är att om vi väljer utanförskapets väg när det gäller
            valutan kommer den svenska rösten inte att ljuda lika högt. Ja,
            det är möjligt att vi kommer att skrika lika högt, men de som
            ska lyssna kommer inte att ta intryck, eftersom Sverige definierat
            sig som ett land som inte riktigt vill medverka i detta enhetsprojekt.
          </note>
          <note>
            Jag deltog i de liberala ledarnas möte i Köpenhamn kvällen före
            det riktiga toppmötet som fullföljde detta enhetsverk genom att
            släppa in de nya EU-
          </note>
          <note>
            medlemmarna. Det var en fantastisk upplevelse, måste jag säga.
            Sanningen är ju den att i EU:s utveckling är det framför allt
            socialistiska och kristdemokratiska politiker som gjort de största
            insatserna, eftersom liberalerna i de flesta EU-länder varit svagare.
            För mig som liberal var det fascinerande att få uppleva att enhetsverket
            har fullbordats, eller i varje fall förts vidare till en mycket
            viktig etappframgång, medan Europa i hög grad varit under liberal
            ledning.
          </note>
          <note>
            Den mycket kritiserade EU-kommissionen, under den italienske
            liberalen Prodi, har oförtrutet jobbat vidare och klarat problem
            efter problem och kunnat visa på resultat efter resultat.
          </note>
          <note>
            Den danske liberale statsministern Anders Fogh
          </note>
          <note>
            Rasmussen har jag en del synpunkter på när det gäller hans flyktingpolitik.
            Men man måste verkligen lyfta på hatten för det fantastiska sätt
            på vilket Danmark fullföljde sitt ordförandeskap och lyckades
            med utmaningen att fullfölja utvidgningen.
          </note>
          <note>
            Prodi och Fogh Rasmussen hade god hjälp av Europaparlamentets
            liberale talman, Pat Cox. Han är irländare och har ett fantastiskt
            nätverk, inte minst i kandidatländerna, vilket bidrog till att
            man i Köpenhamn kunde konstatera: Andra världskriget är slut.
          </note>
          <note>
            Nu har vi fullföljt det som vi så länge har väntat på efter murens
            fall. Europa håller på att bli enat. Det är fantastiskt, och det
            vore mycket sorgligt om svenska folket den 14 september valde
            att markera distans mot den processen och det projektet, i stället
            för att helhjärtat signalera delaktighet och engagemang.
          </note>
          <note>
            Det sägs att beslutet är så viktigt därför att vi frånhänder
            oss instrument att påverka våra förhållanden. Vi frånhänder oss
            ett instrument, nämligen ränteoch valutapolitiken. Sanningen är
            där att vi har en rad andra instrument som är minst lika viktiga
            för att forma Sveriges framtid.
          </note>
          <note>
            Historiskt sett har Sverige under långa perioder deltagit i valutaregimer,
            det vill säga olika valutasamarbeten. Under rekordåren, de ekonomiskt
            verkligt framgångsrika åren för Sverige på 50- och 60-talet, ingick
            vi i det så kallade Bretton Woods-systemet.
          </note>
          <note>
            Det byggde på att USA hade guldmyntfot och att den svenska kronan
            var knuten till dollarn.
          </note>
          <note>
            Det var en mycket framgångsrik period. Inte klagade man då på
            att vi var klavbundna och inte hade påverkansmöjligheter. Man
            koncentrerade sig på att påverka det som är mycket rimligare att
            ett parlament och ett land påverkar än att mixtra med valutakursen.
          </note>
          <note>
            Så kommer det att bli också i framtiden. I den delen instämmer
            jag med det Göran Persson har sagt.
          </note>
          <note>
            Nu har vi en självständig riksbank. Vi kommer att ha en självständig
            riksbank också när vi går med i eurosamarbetet. Det som återstår
            för oss här i parlamentet är att spela på hela den klaviatur av
            möjligheter som andra politiska beslutsområden erbjuder.
          </note>
          <note>
            Jag vill gå över till ett av dem, nämligen skolpolitiken. Göran
            Persson sade att vi var isolerade. Ja, vi trivs bra i den isoleringen.
            Om vi är isolerade från
          </note>
          <note>
            Socialdemokraterna sitter vi tillsammans med majoriteten av svenska
            folket. Det är i själva verket en överväldigande majoritet som
            stöder vår skolpolitik och inte regeringens skolpolitik. Det är
            regeringen som är isolerad.
          </note>
          <note>
            Leif Pagrotsky sade i en debatt att Folkpartiet är isolerat i
            energipolitiken därför att det vill behålla
          </note>
          <note>
            Barsebäck. Det kom en opinionsundersökning häromdagen som även
            där visar att det är ni som är isolerade. Om vi är isolerade sitter
            vi tillsammans med majoriteten av svenska folket.
          </note>
          <note>
            Statsministern sade att pensionären Zetterlund i
          </note>
          <note>
            Eskilstuna ska få döma av debatten. Jag antar att det är kommunalrådet
            Uno Zetterlund. Det är möjligt att han tillhör den hårda kärna
            av sörmländska socialdemokratiska veteraner som kommer att följa
            Göran
          </note>
          <note>
            Persson oavsett vad Göran Persson än säger. Men folket i övrigt
            håller med mig när det gäller både en kunskapsinriktad skolpolitik
            och en ansvarsfull energipolitik.
          </note>
          <note>
            När det gäller skolan är verkligheten på många sätt dyster. För
            några veckor sedan var det ett par flickor i en skola i Malmö
            som hotades till livet av en manlig skolkamrat. En kille säljer
            narkotika på skolgården i Västervik. En elev i Söderhamn hotade
            häromveckan att skära halsen av sin rektor. Det är tragiska händelser
            och inte politik. Det är egentligen ingenting att tala om i Sveriges
            riksdag om inte händelserna knöts ihop av någonting som hände
            sedan i alla tre fallen.
          </note>
          <note>
            Det som hände sedan i alla tre fallen var att de som var närmast
            händelsen, skolledningen, grep in kraftfullt och sade: Detta är
            inte acceptabelt. Detta är inte försvarligt. Föräldrar i Västervik
            ska kunna skicka sina barn till den här skolan utan att behöva
            riskera att det är knarklangare på skolgården. Föräldrar ska kunna
            skicka sina barn, inte minst sina flickor, till skolan i Malmö
            utan att de ska behöva mordhotas.
          </note>
          <note>
            Man ska kunna vara rektor i Söderhamn utan att behöva höra av
            en elev: Jag ska skära halsen av dig.
          </note>
          <note>
            I alla dessa tre fall och i många andra har systemet bakom svikit
            dem som har satt ned foten och sagt ifrån. En länsrätt, ett skolverk,
            en tjänsteman högre upp i skolhierarkin har sagt: Det där var
            fel, så får man inte göra enligt lagen. Detta talade vi mycket
            om i valrörelsen.
          </note>
          <note>
            Det är precis som med det jag tog upp i mina repliker med Göran
            Persson, nämligen bristen på förkunskapskrav i gymnasiet. Det
            är Thomas Östros som har blivit ny skolminister i Sverige. Han
            är gammal
          </note>
          <note>
            SSU-ombudsman och har lärt sig mycket på Bommersvik. Det första
            han gjorde som skolminister var att skjuta på de statliga utredningar
            som Ingegerd
          </note>
          <note>
            Wärnersson hade tillsatt som skulle fundera på hur vi ska lösa
            gymnasiets kris och ordningsproblemen i skolan som hanteras med
            skollagen.
          </note>
          <note>
            Det ledde till att vi inte fick några vettiga svar när vi tog
            upp frågan i valrörelsen. Så sade man: Det där ligger i Skollagskommittén
            eller i Gymnasiekommittén. Det kan vi inte svara på nu. Nu har
            förslagen kommit. Frågan om arbetsron får ingen lösning genom
            Skollagskommittén. Det är precis lika oklart framöver som det
            är just nu om en skolledning har rätt att stänga av en elev. Det
            sker ingenting när det gäller skolledningarnas möjligheter till
            disciplinära åtgärder för att skydda mobbningsoffren, de sextrakasserade
            tjejerna och den utsatta personalen. Det finns en stor besvikelse
            över att denna utredning som man hade hoppats så mycket på inte
            har lett framåt.
          </note>
          <note>
            Precis detsamma gäller Gymnasiekommittén.
          </note>
          <note>
            Vi slopar inga kunskapskrav, säger Socialdemokraterna. Då är
            de inne på ett Orwellskt nyspråk.
          </note>
          <note>
            Sanningen är den som Göran Persson sade sedan.
          </note>
          <note>
            Eleverna ska släppas in, men de ska förväntas läsa in de kunskaper
            de har missat tidigare. Då förlorar ordet förkunskapskrav sitt
            värde. Ordet förkunskapskrav betyder i svenska språket bara en
            enda sak, nämligen att elever ska ha vissa förkunskaper för att
            få påbörja en utbildning.
          </note>
          <note>
            Nu får de börja ändå och hoppas läsa det de har missat tidigare.
            Men tänk om de inte gör det. Då har de blivit lurade. Dessutom
            har många av deras kamrater också att drabbats eftersom nivån
            kommer att sänkas på undervisningen över huvud taget. Det går
            inte att bedriva undervisning om några i klassrummet inte ens
            har baskunskaperna.
          </note>
          <note>
            Genom att inte ge besked undvek Socialdemokraterna debatten i
            valrörelsen. Men vi kommer att fortsätta den. Vi är så glada att
            veta att det inte är vi som är isolerade. Det är Socialdemokraterna
            som är isolerade i en mycket gammaldags skolpolitik.
          </note>
          <note>
            (Applåder)
          </note>
          <note type="speaker">
            Anf. 37 GUDRUN SCHYMAN (v) replik:
          </note>
          <note>
            Herr talman! Jag ville fråga Lars Leijonborg om några saker när
            det gäller EMU. Lars Leijonborg och många andra som är ivriga
            EMU-förespråkare vill gärna framställa det som något ganska lättvindigt
            och rentav naturligt. Det är inte konstigare än att vi har bytt
            valör på våra egna pengar flera gånger, utan det ska ske mycket
            naturligt.
          </note>
          <note>
            Jag undrar vad det är för naturligt med detta. Det är inte bara
            pengarna det handlar om. Det är inte bara valörer och frågan om
            vi ska ha euror eller kronor i våra portmonnäer och plånböcker.
            Det handlar ju om makt och överföring av makt från denna riksdag
            och till andra mer slutna styrelserum. Det är kärnfrågan i detta.
          </note>
          <note>
            Det handlar ju inte bara om makten över penningpolitiken eller
            valutapolitiken och räntepolitiken, utan det handlar ju också
            om att fullt ut delta i bygget av en europeisk politisk union
            med en gemensam utrikes- och säkerhetspolitik, med en gemensam
            försvarskapacitet och så vidare. Dessutom handlar det förmodligen
            om en kommande gemensam lagstiftning på flera områden. Detta är
            vad frågan handlar om. Därför är den så stor och viktig.
          </note>
          <note>
            Lars Leijonborg brukar ofta säga att för oss är inte den ekonomiska
            frågan det viktiga, utan det är visionerna och fredsbygget. Sedan
            ska allt fantastiskt som hittills inte har blivit gjort någon
            annanstans hända och ske där, till exempel att Sveriges röst ska
            ljuda över världen. Men det gör den ju inte, och det har ju hänt
            just sedan Sverige blev medlem i den europeiska unionen. Då tystnade
            Sveriges röst i världen. Hur kommer det sig, tror Lars Leijonborg?
          </note>
          <note type="speaker">
            Anf. 38 LARS LEIJONBORG (fp) replik:
          </note>
          <note>
            Herr talman! Jag har engagerat mig för att japartierna ska ha
            en så samordnad argumentation som möjligt i den här folkomröstningskampanjen.
            Därför gläder det mig att kunna säga att jag instämmer med
          </note>
          <note>
            Göran Persson, som av någon anledning nu talar med partiets etikexpert.
            Jag hoppas att det inte är något allvarligt på gång. Jag tänkte
            instämma med Göran
          </note>
          <note>
            Persson. Det kan väl vara trevligt att få höra? Arne
          </note>
          <note>
            Kjörnsberg kommer att finnas kvar ett tag till. Han har alltid
            funnits här i kammaren ända sedan han efterträdde Gunnar Sträng.
          </note>
          <note>
            Jag tyckte det som Göran Persson sade om att
          </note>
          <note>
            ECB:s styrelserum inte är mer slutet än vad Riksbankens styrelserum
            är var väldigt bra. Gudrun Schyman har ju aldrig älskat den svenska
            riksbanken. Varför börja älska den nu så fantastiskt? ECB står
            under parlamentarisk kontroll på samma sätt som Riksbanken gör.
            Det finns ingenting i det här framtidskonventet som tyder på att
            Sverige på något sätt skulle upphöra som stat eller att den här
            riksdagen inte skulle ha mycket utsträckta möjligheter att påverka
          </note>
          <note>
            Sveriges och det svenska folkets öde.
          </note>
          <note>
            Den svenska rösten ska ljuda. När man spelar på en gitarr kan
            ljudet förstärkas av gitarrlådan. Det är det akustiska fenomenet
            som vi ska uppnå genom att vara med i EU. Genom att vi förhoppningsvis
            i många fall har en samklang med andra länder i EU
          </note>
          <note>
            för demokrati i världen, för mer solidaritet, för större insatser
            mot koldioxidutsläpp och mot trafficking och mycket annat ska
            den svenska rösten kunna förmeras och verkligen åstadkomma någonting
            i verkligheten.
          </note>
          <note>
            Det är den visionen som driver mig. Det vore synd om den svenska
            rösten i Europa inte hördes för att vi valde utanförskapet.
          </note>
          <note>
            (Applåder)
          </note>
          <note type="speaker">
            Anf. 39 GUDRUN SCHYMAN (v) replik:
          </note>
          <note>
            Herr talman! Jag har full förståelse för den vision som Lars
            Leijonborg drivs av. Det är mycket sympatiskt att man ska kunna
            göra bra saker och att man kan göra det bättre tillsammans än
            var och en för sig.
          </note>
          <note>
            Jag håller fullständigt med om det. Men den europeiska politiska
            unionen är inte uppbyggd för att lösa de problem som Lars Leijonborg
            tar upp. Tvärtom är det i praktiken så att den europeiska unionen
            med sin konstruktion skapar en hel del problem. Den fria rörligheten
            för varor skapar till exempel en hel del miljöproblem. Unionens
            förhållningssätt till länder utanför EU skapar en hel del problem.
            Traffickingen är ett. Det är nog inte riktigt sant att det är
            genom att just gå med i den europeiska unionen och delta i den
            som vi löser alla de problem som både Lars Leijonborg och jag
            är besjälade av att lösa.
          </note>
          <note>
            Sedan finns det faktiskt en viktig skillnad mellan den europeiska
            centralbanken och den svenska riksbanken vad gäller insyn, demokratisk
            kontroll och val av de ledamöter som finns där. Det är en väsentlig
            skillnad, men den största skillnaden, Lars Leijonborg, är ju att
            den svenska riksbanken hanterar den svenska ekonomin och den svenska
            räntan utifrån hur förhållandena ser ut i Sverige. Det gör inte
            den europeiska centralbanken. Den har inte till uppgift att göra
            det.
          </note>
          <note>
            Den ser till ekonomin för hela området. Det är naturligtvis en
            stor skillnad.
          </note>
          <note>
            Om vi frånhänder oss beslutanderätt över den ekonomiska politiken
            har vi också lämnat ifrån oss ett av de absolut viktigaste verktygen
            som vi behöver för att uppnå våra politiska mål.
          </note>
          <note type="speaker">
            Anf. 40 LARS LEIJONBORG (fp) replik:
          </note>
          <note>
            Herr talman! Gudrun Schyman sade att om vi avsäger oss makten
            över den ekonomiska politiken så har vi också avsagt oss makten
            att nå våra politiska mål. Precis så är det, och därför ska vi
            inte avsäga oss makten över den ekonomiska politiken. Vi svenskar
            ska inte ha kvar möjligheten att mixtra med valutan, men vi kommer
            att ha kvar en rad andra möjligheter att påverka svensk ekonomi.
          </note>
          <note>
            Det som Maud Olofsson försökte diskutera med
          </note>
          <note>
            Göran Persson är ju mycket intressant. Jag håller med
          </note>
          <note>
            Maud Olofsson i själva formfrågan hur beslut ska komma till,
            men det Riksbanken har pekat på är att man kan visa att man kan
            uppnå precis samma effekt på landets ekonomi genom till exempel
            en momsförändring som man kan göra genom en ränteförändring.
          </note>
          <note>
            Den makten har vi ju kvar. Överdramatisera inte detta! Sveriges
            riksdag kommer att finnas kvar. Vi kommer att ha goda möjligheter
            att påverka Sveriges framtid också i fortsättningen.
          </note>
          <note>
            (Applåder)
          </note>
          <note>
            Anf. 41 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Jag tror att jag i nästa val ska försöka göra så
            att Miljöpartiet får fler röster eftersom man då får komma in
            tidigare i det här replikskiftena. Då blir det inte så att någon
            annan tar upp samma fråga som man själv hade tänkt prata om.
          </note>
          <note>
            Jag tycker att Lars Leijonborg har rätt i en sak när det gäller
            frågan om medlemskapet i EMU. Detta med att byta ut själva sedlarna
            är inte så fruktansvärt dramatiskt. Om det bara handlade om att
            man skulle byta sedlarna mot euro skulle jag kunna tycka att det
            var helt okej. Jag har ingenting emot det. Det vore väl roligt
            att byta valuta. Men nu är det inte riktigt så enkelt.
          </note>
          <note>
            Om Lars Leijonborg hade fått bestämma själv vad det skulle stå
            på valsedlarna inför folkomröstningen hade det antagligen stått:
            Ja till mer fred och internationell solidaritet, en bättre och
            starkare miljöpolitik i världen och starkare välfärd åt alla.
            Sedan hade man fått rösta ja eller nej till det. Men det är inte
            fullt så enkelt heller.
          </note>
          <note>
            Det här handlar om att vi ska byta valuta och överföra makten
            över valuta- och räntepolitiken till den europeiska centralbanken.
            Man kan ju tycka att det inte är så särskilt dramatiskt det heller.
            Men det innebär att vi frånhänder oss vissa politiska instrument
            som vi skulle kunna använda oss av för att styra över vår egen
            politik på ett bättre sätt. Dessutom har det, som Lars Leijonborg
            också säger, en väldigt stor politisk betydelse. Det innebär att
            man tar ytterligare steg mot att föra över mer makt till EU. Lars
            Leijonborg tycker att det är en bra idé, och jag tycker inte att
            det är bra idé. Därför är det heller inte så underligt att vi
            har olika åsikter i den här frågan som handlar om euron.
          </note>
          <note>
            Eftersom Lars Leijonborg redan har tagit upp detta om EMU i ett
            tidigare replikskifte handlar den fråga som jag tänker ställa
            om en annan sak som gäller EU. Den handlar om utvidgningen till
            Östeuropa. Jag tycker att det är väldigt positivt om de länder
            som ligger på andra sidan Östersjön blir medlemmar i
          </note>
          <note>
            EU. Jag tycker att det är positivt av den anledningen att det
            skapar möjlighet till fri rörlighet över gränserna för människor.
            Det finns vissa hot i dag som säger att Sverige kanske inte kommer
            att släppa in de här människorna på vår arbetsmarknad. Jag vill
            höra Lars
          </note>
          <note>
            Leijonborgs syn på detta.
          </note>
          <note type="speaker">
            Anf. 42 LARS LEIJONBORG (fp) replik:
          </note>
          <note>
            Herr talman! Det tillhör det återkommande, som får oss andra
            här i kammaren att dra lite på munnen, när företrädare för Miljöpartiet
            säger att de tycker att det är bra att länderna på andra sidan
            Östersjön kommer med i EU - eftersom Miljöpartiet inte tycker
            att landet på denna sida Östersjön ska vara med i EU.
          </note>
          <note>
            Det där lär vi aldrig riktigt kunna reda ut. Jag har förstått
            att om svenskarna röstar ja till EMU tänker
          </note>
          <note>
            Miljöpartiet bli för EU. Det är ytterligare ett skäl för oss
            att rösta ja den 14 september.
          </note>
          <note>
            Jag tycker förvisso att EU ska bli starkare på de områden där
            vi måste ha europeiskt samarbete. För mig är det uppenbart att
            de problem jag tog upp med
          </note>
          <note>
            Europas röst i världen, trafficking, miljön, Kyotoprocessen och
            handels- och jordbrukspolitiken är mycket lättare att hantera
            om Europa är enat. Europa är alldeles för splittrat när det gäller
            Mellanösternproblemen och mycket annat. Det är sorgligt. Det gör
            att vi får en sämre värld än vi skulle kunna få om Europa stod
            mera enat.
          </note>
          <note>
            Däremot finns det mycket annat där jag inte tycker att EU ska
            få mer att säga till om. Ni kommer uppenbarligen att måla upp
            bilden av det hemska Bryssel som ska bestämma allt. Det är inte
            det alternativ vi på ja-sidan talar för. Vi talar för ett alternativ
            där
          </note>
          <note>
            Sverige har massor att bestämma över men där vi inser att en
            gemensam valuta är någonting praktiskt och kittar samman folken
            som behöver mer, inte mindre, samarbete.
          </note>
          <note>
            Anf. 43 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Ett av mina absolut viktigaste argument i min kritik
            mot Europeiska unionen är att den i mångt och mycket är en sammanslutning
            av några av världens rikaste länder för att skapa sig själva mer
            pengar, mer av resurser, på ofta andra fattigare länders bekostnad.
            Därför är det för mig självklart att tycka att det är positivt
            om de människor som lever i länderna på andra sidan Östersjön
            eller i andra delar av Europa vill bli medlemmar i EU. Det blir
            mindre av en västvärldens egna rikemansklubb om fler länder blir
            medlemmar.
          </note>
          <note>
            Men om EU ska utvidgas är en av de positiva sakerna just fri
            rörlighet för människor. Om hela Europeiska unionen bara handlade
            om att människor ska få röra sig fritt över gränserna, söka jobb
            i andra länder, bosätta sig var de vill, skulle det vara alldeles
            utmärkt. Det är också en av de saker som är positivt med EU:s
            utvidgning, det vill säga att fler människor får tillgång till
            den rika västvärlden och EU:s arbetsmarknad. De människor som
            i dag lever utanför EU
          </note>
          <note>
            är i dag förhindrade att komma in på den europeiska arbetsmarknaden
            - i alla fall i Sverige.
          </note>
          <note>
            Nu finns diskussioner om att från Sveriges sida begära undantag
            och inte släppa in de människor från länderna i Östeuropa som
            vill komma hit och söka jobb - trots att de blivit medlemmar i
            EU. Jag önskar ett svar från Lars Leijonborg på frågan vad han
            anser om detta.
          </note>
          <note type="speaker">
            Anf. 44 LARS LEIJONBORG (fp) replik:
          </note>
          <note>
            Herr talman! Folkpartiet och Miljöpartiet stod på samma sida
            i denna diskussion före valet. Det gör vi naturligtvis fortfarande.
            Vi försvarar gemensamt en arbetskraftsinvandring till Sverige.
            Alltså vill vi inte ha de undantagen.
          </note>
          <note>
            (Applåder)
          </note>
          <note type="speaker">
            Anf. 45 ALF SVENSSON (kd):
          </note>
          <note>
            Herr talman! Låt mig först gratulera till uppgiften som talman.
          </note>
          <note>
            Om det skulle till äventyrs vara så att Zetterlund i
          </note>
          <note>
            Eskilstuna fortfarande lyssnar överträffar han därmed åtskilliga
            av sina partikamrater i Sveriges riksdag.
          </note>
          <note>
            Herr talman! Vårt land står inför många stora frågor. Alkoholkonsumtionen
            är den största på hundra år, och sjuktalen når, som alla vet,
            alarmerande nivåer. Konjunkturen är svag, liksom tillväxten. Energipolitiken
            inriktas på avveckling i stället för utveckling, och elpriserna
            rakar i höjden efter torråret 2002.
          </note>
          <note>
            Landsting och kommuner har svårt att klara sina åtaganden trots
            stora skattehöjningar. Antalet företagskonkurser ökade i fjol
            med 10 %. När Finansdepartementet låter meddela - vilket redan
            har nämnts -
          </note>
          <note>
            att vi, trots allt vad vi ser och känner, klättrat i
          </note>
          <note>
            OECD:s välfärdsliga från 17:e till elfte plats, visar detta sig
            vara ingenting annat än en anka.
          </note>
          <note>
            Men vi står nu också, herr talman, inför etiska frågeställningar
            som pockar på svar och som också de är av avgörande betydelse
            för vår framtid. För en tid sedan ställde min kollega Inger Davidson
            frågan till utbildningsministern Thomas Östros "om skolorna på
            alla stadier i fortsättningen ska få bygga på värderingar som
            är förankrade i eller hämtar sin inspiration ifrån kristen etik
            och västerländsk humanism eller om det finns en risk att den värdeneutrala
            skolan är på väg tillbaka".
          </note>
          <note>
            Thomas Östros svarade ordagrant: "I åtta år har socialdemokraterna
            vårdat den läroplan som skapades under den borgerliga regeringsperioden
            1991-1994
          </note>
          <note>
            med just de formuleringar som Inger Davidson plockar upp. Vi
            har väl inte visat något engagemang för att ta bort detta. Jag
            upplever heller inget tryck på det någonstans i samhället. Vi
            har inga som helst planer på att göra detta."
          </note>
          <note>
            I radions lördagsintervju strax före jul berättade statsministern
            att han är irriterad över att det i läroplanen står om "kristen
            etik". Det avsnitt i läroplanen som Göran Persson ogillar handlar
            om den värdegrund som skolan ska förmedla. Där talas om människolivets
            okränkbarhet, om individens frihet och integritet. I avslutningen
            av detta stycke står det att undervisningen ska ske "i överensstämmelse
            med den etik som förvaltas av kristen tradition och västerländsk
            humanism" och att detta sker "genom individens fostran till rättskänsla,
            generositet, tolerans och ansvarstagande". Det är denna formulering
            som landets statsminister inte tolererar eller accepterar.
          </note>
          <note>
            Göran Persson vill stryka, och Thomas Östros lovar att formuleringen
            om "kristen etik" ska vara kvar.
          </note>
          <note>
            Nu vill vi naturligtvis veta vad som gäller. Nu har
          </note>
          <note>
            Göran Persson inte någon chans att ge besked i dag, men besked
            måste statsministern ge.
          </note>
          <note>
            Jag vet mycket väl att en del svenska debattörer -
          </note>
          <note>
            och jag tror faktiskt att det är viktigt att stryka under just
            svenska debattörer - blandar ihop kristen etik med kristen troslära.
            Trosläror av vilket slag det vara må ska inte trattas på folk.
            Men det är väl ändå inte så att statsministern föreställer sig
            att ordet, eller begreppet, etik är universellt entydigt och dessutom
            tidlöst? Det talas ju ofta - och det med all rätt - om att Sverige
            är ett pluralistiskt samhälle, och därmed tycks en del tro att
            man kan orda om etik som om etik existerade i lufttomma rum. Så
            är det självfallet inte!
          </note>
          <note>
            När uttrycket "kristen etik" var aktuellt i debatten
          </note>
          <note>
            1994 då den gällande läroplanen antogs, argumenterade en rad
            politiker mot formuleringen just för att vi numera i Sverige har
            representanter från skilda religioner. Utbildningsutskottet fick
            då, alltså 1994, klart besked av representanter från både mosaiska
            trosbekännare och företrädare för islam att man ansåg att det
            i den svenska läroplanen skulle stå just om
          </note>
          <note>
            "kristen etik". Man underströk att "om ni i Sverige inte känner
            er egen identitet så kommer ni inte att respektera vår".
          </note>
          <note>
            Det råder i regel inte en etisk konflikt mellan medborgare som
            tillhör judendomen, islam eller kristendomen. Däremot råder en
            uppenbar konflikt mellan oss som talar om etiska värden utifrån
            världsreligionerna och nyttoetikerna, utilitaristerna. Jag vill
            höra vilken inställning landets statsminister har till nyttoetiken,
            som synnerligen ofta företräds i svenska medier av professor Torbjörn
            Tännsjö. Utilitaristen, eller nyttoetikern, menar exempelvis att
            det inte finns något speciellt människovärde. För nyttoetikern
            handlar det om att maximera njutning, och detta kan mycket väl
            ske på individens bekostnad.
          </note>
          <note>
            Det kan jag försäkra kammarens ledamöter, att under kommande
            mandatperioder kommer just värdefrågor att finnas på riksdagens
            bord. Låt oss se till att vi då inte kommer att leva i laglöst
            land. Och det vore förödande, menar jag, om landets statsminister
            håller sig med en så ytlig inställning till begreppet etik att
            han tror att det i sig, att ordet i sig, innehåller något definierbart.
          </note>
          <note>
            Herr talman! Det är oerhört viktigt att vi vet vad vi talar om
            när begrepp som demokrati och etik avhandlas. Inte så sällan verkar
            det som om en del tror att demokratin i sig ger värden. Jag har
            uppfattningen att det fordras en medveten och definierad etik
            för att demokratin ska kunna existera.
          </note>
          <note>
            När vi kristdemokrater talar om just "kristen etik"
          </note>
          <note>
            gör vi ju inte detta för att konservera en tradition eller för
            att slå vakt om flydda tiders normsystem. Vi gör det för att vi
            är ärligt övertygade om att framtiden kräver etisk vägledning,
            och vi talar om "kristen etik"
          </note>
          <note>
            eftersom vi tror att en värdegrund med den förankringen gör livet
            lättare att leva - för oss alla.
          </note>
          <note>
            Riksdagen kommer att få ta ställning till många svåra etiska
            frågor framöver. Forskningen öppnar ständigt nya möjligheter.
            Det handlar om att ingripa i själva livsprocessen, om att "skräddarsy"
            barn och att välja bort icke önskade individer. Just den nyttosyn
            på etiken som jag nyss talade om leder till ett samhälle som vi
            inte - det är jag övertygad om - vill överlämna till våra barn
            och barnbarn. Vi kristdemokrater har öppet deklarerat och kommer
            att fortsätta att hävda att människovärdet måste värnas, och vi
            kommer inte att låta oss tystas av aldrig så högröstade krav på
            frihet - en frihet för dagens vuxengeneration får inte gå ut över
            kommande generationer.
          </note>
          <note>
            Herr talman! Vi kristdemokrater är övertygade om att det är i
            de öppna familjemiljöerna som vi bäst kan ta det ofrånkomliga
            föräldraansvaret, att till våra barn överföra etiska värden. I
            detta sammanhang vill jag också gärna understryka att en förutsättning
            för demokratin förstås är att respekten för rättssamhället upprätthålls.
          </note>
          <note>
            Under helgerna har vi också fått oss till del eländiga förhållanden
            för landets polisväsen. Det fattas miljarder, säger det tidigare
            statsrådet, rikspolischefen Sten Heckscher. Polisen i Dalarna
            var beredd att lägga ned sin verksamhet. Av 17 polisstationer
            ska man nu stänga hälften. Det blir mer än löjeväckande när regeringsrepresentanter
            försöker framställa detta som en förstärkning av service och trygghet.
          </note>
          <note>
            Justitieministern har ju här i kammaren gång på gång talat om
            att det aldrig funnits sådan fart på svensk polis när det gäller
            nyanställningar och ekonomi och organisation. Han glömmer alltid
            att tala om att många poliser slutar, av en eller annan anledning.
          </note>
          <note>
            Göran Persson brukar tala om att ekonomin är i balans. Det är
            i och för sig inte sant när det gäller den del av ekonomin som
            Persson har ansvar för. Men det är kanske inte lätt för gemene
            man att se hur regeringen de facto lånar till verksamheter. Det
            är desto enklare för oss alla att se att rättsväsendet - den förment
            goda ekonomin till trots - fungerar uselt och att gangstrar ofta
            kan husera ganska fritt. En förklaring är förstås att det saknas
            poliser.
          </note>
          <note>
            Jag skulle ha velat att Göran Persson här hade talat om hur respekten
            för rättssamhället och tilltron till polisen ska återerövras så
            att man har resurser och kan främja trygghet för alla, men svaret
            får väl komma framöver.
          </note>
          <note>
            Herr talman! Om mindre än åtta månader vet vi om svenska folket
            sagt ja eller nej till EMU och till euron. Jag tycker inte att
            vare sig ja- eller nej-sidan bör presentera sig som om man hade
            monopol på all klokskap. När det gäller EMU kan man gott, i varje
            fall till dels, tala om inomvärldsliga trosläror.
          </note>
          <note>
            Det är naturligtvis inte obekant för någon, men likväl tror jag
            att det behöver strykas under: Sveriges folkomröstning den 14
            september i år handlar inte om ifall euron och EMU ska finnas
            eller inte finnas. Någon gång kan det väl också vara rimligt att
            vi frågor oss själva uppriktigt och ärligt: Tror vi att Europa
            hade varit en tryggare kontinent om EU inte existerat? Hade Europa,
            uppdelat i helt oberoende nationalstater, varit bättre skickat
            att möta en alltmer globaliserad värld?
          </note>
          <note>
            Av och till upplever jag både EU-debatter och
          </note>
          <note>
            EMU-ståndpunkter som om dessa ensidigt vore motiverade utifrån
            vad man tror vara det bästa för vår egen nation. Dessutom verkar
            det som om både debatten för EMU och debatten mot EMU är helt
            fixerad vid vad som är ekonomiskt bäst för vårt land.
          </note>
          <note>
            Naturligtvis ska vi i Sveriges riksdag i första hand värna vårt
            lands intresse och tillstå att vi är oss själva närmast. Men det
            har inte alltid varit den svenska hållningen att vi enbart ska
            bry oss om vad som är bäst för medborgare som bor mellan Smygehuk
            och
          </note>
          <note>
            Treriksröset. Eller hur? Jag är övertygad om att framtiden än
            mer kommer att visa att det som är bra för
          </note>
          <note>
            Sveriges omvärld är bra för Sverige. Gränslösheten kommer att
            öka.
          </note>
          <note>
            Reportern Rolf Gustavsson skrev en kolumn i
          </note>
          <note>
            Svenska Dagbladet den 5 januari som det finns all anledning att
            fundera över. Rubriken var "Är snålskjuts upphöjd till ideologi
            i Sverige?". Därunder stod att läsa: "Vårt underförstådda budskap
            till Europa var länge: bygg gärna upp en gemensam marknad och
            skapa gärna en gemensam valuta. Fungerar det bra så ansluter vi
            oss senare. Kanske."
          </note>
          <note>
            Jag hyser respekt för dem som har invändningar mot EMU som idé,
            mot en centralbank, mot en valutaunion, men jag tycker inte att
            det är rimligt att enbart stödja sig på rent nationalistiska argument.
            Här finns sju partier i Sveriges riksdag. Vi har olika uppfattningar
            i många frågor, men vi är eniga om förhoppningen att Europa måtte
            gå en fredlig framtid till mötes.
          </note>
          <note>
            Att EU är tänkt och var tänkt som ett fredsprojekt kan ju ingen
            förneka. Att Europa inom EU levt under en osedvanligt lång period
            i fred kan heller ingen förneka. Om det beror på EU eller ej kan
            ingen av oss bevisa. Där handlar det om tro. Nu finns EU, och
            frågeställningen är därför: Kommer EMU att förstärka framtida
            förutsättningar för fred, eller kommer
          </note>
          <note>
            EMU att försvaga framtida förutsättningar för fred?
          </note>
          <note>
            Det är den allra viktigaste frågeställningen för mig. Och mitt
            svar är förstås: Ja, jag tror att ju större och mer omfattande
            gemenskapen är länder emellan, desto större är förutsättningarna
            för fred. Alltså ett ja till svenskt medlemskap i EMU.
          </note>
          <note>
            (Applåder)
          </note>
          <note>
            Anf. 46 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Alf Svensson pratade, som han så ofta gör, så fint
            om behovet av mer etik i det svenska samhället. Av den anledningen
            funderar jag på hur det hänger ihop med inställningen i kärnkraftsfrågan
            och när det gäller kärnkraftsavvecklingen.
          </note>
          <note>
            Kärnkraften producerar varje dag radioaktivt avfall. Det är radioaktivt
            i ett par hundratusen år. Man kan se tillbaka i tiden. För hundratusen
            år sedan bodde neandertalare på jorden. Det är en ganska lång
            tidsperiod. Det är ganska många generationer framåt som kommer
            att vara tvungna att ta ansvar för det avfall som våra kärnkraftverk
            varje dag producerar.
          </note>
          <note>
            Kärnkraften är inte heller ren och säker. Man påstår ofta att
            Barsebäck skulle ha en modern och säker kärnkraftsreaktor, en
            av världens säkraste. Faktum är att det har varit flera allvarliga
            incidenter. Den har aldrig levt upp till Sydkrafts och Vattenfalls
            egna säkerhetsmål. Och den ligger fruktansvärt dumt placerad,
            mycket nära två stora städer, Malmö och Köpenhamn.
          </note>
          <note>
            Jag skulle gärna vilja höra hur Kristdemokraterna med sin så
            ofta omtalade etiska grundsyn tänker se till att vi blir av med
            den svenska kärnkraften snabbt och effektivt.
          </note>
          <note type="speaker">
            Anf. 47 ALF SVENSSON (kd) replik:
          </note>
          <note>
            Herr talman! Det är inte mycket som förvånar mig mer än just
            det faktum att man kan tala om kärnkraften som om det bara handlar
            om att vilja ta bort den eller vilja ha den kvar. Tänk om det
            vore så enkelt att man bara fattar ett beslut och sedan gör sig
            av med kärnkraften.
          </note>
          <note>
            Vi vet - och jag vill påminna om det - att den årliga elförbrukningen
            i landet har stigit med 8 terawatt från 1997 till 2001. Det motsvarar
            två Barsebäcksreaktorer - och detta skedde alltså från 1997 till
            2001.
          </note>
          <note>
            Under den tiden har vindkraft och biobränslen tillfört motsvarande
            en fjärdedels Barsebäcksreaktor. Följden har inte blivit att vi
            har varit utan el utan att vi har importerat smutsig kolkraft.
            Vi skulle väl kunna vara överens etiskt om att det inte är särskilt
            sjyst att importera smutsig kolkraft.
          </note>
          <note>
            Man säger bara: Stäng kärnkraften! Den lämnar ju ändå inte koldioxid
            i luftrummet, såvitt jag förstår.
          </note>
          <note>
            Jag förstår inte miljöaktivister som denna vinter har glömt den
            stora debatten om klimatfrågorna som annars brukar vara aktualiserad
            i den här kammaren.
          </note>
          <note>
            När det blir tal om att ta bort kärnkraften är det som om den
            frågan kan isoleras helt från miljöfrågor, men det går inte, Maria
            Wetterstrand.
          </note>
          <note>
            (Applåder)
          </note>
          <note>
            Anf. 48 MARIA WETTERSTRAND (mp)
          </note>
          <note>
            replik:
          </note>
          <note>
            Herr talman! Alf Svensson! Vi är fullständigt överens om att
            det är synnerligen olämpligt att importera dansk kolkraftsel.
            Sverige har ju också exporterat el sju av de senaste tio åren.
            Vi har inte elbrist i Sverige i dag utan vi har för hög elförbrukning.
          </note>
          <note>
            Man kan ju säga att det är samma sak, att vi förbrukar mer än
            vad vi producerar i just det ögonblicket.
          </note>
          <note>
            Vi i Sverige förbrukar under ett normalår 2,6
          </note>
          <note>
            gånger mer el än andra EU-medborgare. Det finns en orsak till
            det, och det är att vi byggde ut kärnkraften i mycket rask takt,
            och man behövde avsättning för den el som man producerade. Vi
            byggde ut elvärmen.
          </note>
          <note>
            En kall vinterdag går varenda kärnkraftverk åt till att producera
            elvärme. Det är en synnerligen ineffektiv uppvärmningsform, en
            mycket osmart användning av el. Att kämpa för att behålla våra
            kärnkraftsreaktorer för att få fortsätta att förbruka 2,6 gånger
            mer el per person än den genomsnittliga EU-medborgaren tycker
            jag inte är etiskt och moraliskt korrekt. Vi har nämligen ett
            ansvar inte bara för växthuseffekten utan även för de generationer
            som ska leva här efter oss och som kommer att bli tvungna att
            ta hand om det kärnkraftsavfall som vi producerar varje dag i
            våra kärnkraftsreaktorer.
          </note>
          <note>
            Då kan man säga att det inte räcker att önska för att kärnkraften
            ska försvinna. Nej, det är fullständigt korrekt. Det räcker inte
            att bara önska, men det är väldigt bra ifall man åtminstone kan
            ha som en målsättning att kärnkraften ska försvinna och jobba
            med den inriktningen och försöka analysera problemet lite bredare.
            Det är bättre än att bara konstatera att elförbrukningen har ökat
            men att man inte gör någonting åt det utan bara tittar på, och
            så fortsätter man att bygga nya kärnkraftsreaktorer och löser
            problemet på det sättet. Det går ju faktiskt att ta tag i problemet
            och försöka göra någonting åt den konsumtion av el som vi har
            i samhället som alltså i dag är 2,6 gånger högre än den genomsnittliga
            EU-medborgarens, och detta beror inte bara på att det är kallt
            här.
          </note>
          <note type="speaker">
            Anf. 49 ALF SVENSSON (kd) replik:
          </note>
          <note>
            Herr talman! Jag har inte tänkt kämpa för att kärnkraftsreaktorer
            ska finnas kvar, som Maria Wetterstrand sade, men jag trodde att
            det var något som hade ålagts oss alla att kämpa för att det finns
            energi och el i Sverige. Verkligheten är ju som den är. Då tycker
            jag att den självklara ståndpunkten är att man ska fasa ut när
            man fasar in. Man fasar inte bara ut utan att fasa in.
          </note>
          <note>
            Vi alla förbrukar el, och vi vet att den kostar mer och mer,
            men det är inte alldeles enkelt att besluta sig för att nu skära
            ned, att vi inte ska använda el i den här omfattningen. Alla tänkbara
            utvecklingstrender som jag har sett tyder på att det, som Maria
            Wetterstrand säger, går åt fel håll - jag kan hålla med om det.
            Vi fotsätter att förbruka mer och mer. Då går man bara upp och
            säger: Stäng kärnkraftverken! Det innebär ju de facto att vi släpper
            ut mer koldioxid. Varför kan vi inte tillstå att det är så?
          </note>
          <note>
            Maria Wetterstrand sitter i lag med Göran Persson. Ni är en klar
            majoritet. Ni kan väl se till att vi inte förbrukar mer el. Ta
            på er den uppgiften! Då kan vi börja fasa ut. Men hittills har
            ni ju misslyckats totalt. Jag tycker att man ska gå och fråga
            vad fackföreningsrörelsen tycker om att man gör Sverige urarva
            när det gäller el. Sedan kan vi tala om arbetsmarknad.
          </note>
          <note>
            Sedan kan vi tala om välstånd.
          </note>
          <note>
            Jag vet också att det inte enbart handlar om att det är kallt
            och mörkt. Det har till och med statsministern konstaterat och
            sagt här i dag, så det gäller. Men el måste vi ha. Att bara ta
            bort utan att veta vad man ska sätta dit i stället är fasligt
            dumt. Jag skulle vilja drista mig att säga att det är oetiskt.
          </note>
          <note>
            (Applåder)
          </note>
          <note type="speaker">
            Anf. 50 GUDRUN SCHYMAN (v):
          </note>
          <note>
            Herr talman! När det gäller den senaste frågan som debatterades
            ska jag bara tala om att jag är helt överens med Maria Wetterstrand.
            Kärnkraften ska avvecklas, och den ska avvecklas så fort som möjligt.
          </note>
          <note>
            Vi sitter i ett samarbete mellan Socialdemokraterna,
          </note>
          <note>
            Centerpartiet och Vänstern om detta, och vi ska se till att det
            blir gjort.
          </note>
          <note>
            Jag tror att det är väldigt kortsiktigt att föra en debatt om
            att ha kvar kärnkraften bara för att det blir några minusgrader.
            Den här debatten kommer ju varje år: Oj, det blev kallt. Oj, det
            blev vinter. Oj, vi fryser.
          </note>
          <note>
            Oj, vi måste sätta i gång alla reaktorer.
          </note>
          <note>
            Det är ju inte så. Vi ska väl ändå inte ha en energipolitik som
            svänger med vädret, utan vi ska ha en långsiktig och hållbar energipolitik.
            Däri ingår avveckling av kärnkraft och utveckling av andra energislag,
            och vi ska naturligtvis spara. Det finns ingen anledning till
            att Sverige ska ha en sådan hög konsumtion, och det är elvärmen
            som är boven. Det vet vi.
          </note>
          <note>
            Jag hörde att Alf Svensson oroade sig för höga elpriser. Det
            är ju en majoritet som har velat avreglera marknaden för att marknadskrafterna
            ska råda. Då är det klart att man får betala mycket när det finns
            lite att köpa, och det blir billigt när det finns mycket att köpa.
            Har det varit en torr sommar och en torr höst finns det mindre
            att köpa. Då är det klart att det blir dyrt.
          </note>
          <note>
            Ni vill avreglera och att marknadskrafterna ska råda. Sedan när
            man får betala står ni här i talarstolen och ojar er över detta
            som ni vill ha. Det går inte ihop. Men avveckling ska vi ha.
          </note>
          <note>
            Jag vill gå tillbaka till den fråga som jag tog upp med Göran
            Persson i början av debatten. Jag är medveten om att statsministern
            inte har mer än 36 sekunder på sig, men man kan hinna säga mycket
            om man är enkel och rak i sina svar, så jag ska så småningom försöka
            formulera en mycket enkel och rak fråga.
          </note>
          <note>
            Jag vill ta upp en diskussion om Irak och den krigshets som faktiskt
            pågår i medier och i politiska diskussioner. Jag tänker inte alls
            polemisera mot FN:s resolutioner. Den resolution som finns var
            bra och nödvändig. Vi ska naturligtvis stödja FN och stärka
          </note>
          <note>
            FN på alla sätt och vis. Men jag undrar vart vi är på väg om
            FN börjar fatta beslut som behandlar länder olika. Vad är det
            som gör att det är rimligt att stödja ett beslut om militärt angrepp
            på vissa stater som inte följer resolutioner men inte göra likadant
            i förhållande till andra stater? Vi måste våga ställa denna fråga.
          </note>
          <note>
            Jag tror inte att vi stärker FN genom att göra om FN
          </note>
          <note>
            till en organisation som ska stödja sin politik på en maktordning
            som säger att det är förebyggande krig som ska vara den nya världsordningen.
          </note>
          <note>
            Jag skulle gärna vilja citera en författare som också har skrivit
            en artikel. Författaren heter John le
          </note>
          <note>
            Carré. Jag tror att han är väl bekant för många - också för statsministern.
            Han kan knappast sägas vara
          </note>
          <note>
            USA-hatare eller vänster. Jag tror inte det. Han skriver i alla
            fall så här:
          </note>
          <note>
            "Amerika har inträtt i en av sina perioder av historiskt vansinne,
            men detta är den värsta jag kan minnas: värre än mccarthyismen,
            värre än Grisbuktsinvasionen och på längre sikt potentiellt mer
            katastrofal än Vietnamnkriget.
          </note>
          <note>
            Reaktionen på 11 september ligger bortom allt vad Usama bin Ladin
            hade kunnat hoppas i sina otäckaste drömmar. Precis som under
            McCarthyepoken håller de friheter som världen avundats USA
          </note>
          <note>
            systematiskt på att undergrävas."
          </note>
          <note>
            Vad händer när man inte stöder Bushs politik?
          </note>
          <note>
            "De som inte är med herr Bush är emot honom. Ännu värre: de är
            med fienden. Vilket är konstigt", skriver han, "för jag är helt
            emot Bush, men jag skulle älska att se Saddam falla - bara inte
            på Bushs villkor och inte med hans metoder. Och inte under ett
            så skändligt hyckleris banér."
          </note>
          <note>
            Han skriver vad det handlar om. "Bagdad utgör inget överhängande
            hot mot ... grannar, och inget ...
          </note>
          <note>
            hot mot USA och Storbritannien. Saddams massförstörelsevapen,
            om han har kvar dem, kommer att vara småpotatis jämfört med vad
            Israel eller Amerika skulle kunna vräka över honom med fem minuters
            varsel. Vad som står på spel är inte ett överhängande militärt
            eller terroristiskt hot utan den amerikanska tillväxtens ekonomiska
            nödvändighet. Vad som står på spel är Amerikas behov av att demonstrera
            sin militära makt för oss alla - för Europa och Ryssland och Kina,
            ... liksom för Mellanöstern; att visa vem som styr Amerika där
            hemma, och vem som ska styras av Amerika utomlands."
          </note>
          <note>
            Jag tycker att detta är en bra beskrivning av vad som försiggår.
            Det är därför jag valde att läsa upp den. Den fanns i en artikel
            i Aftonbladet. Jag tror att många delar den syn som kommer till
            uttryck och känner sig vanmäktiga inför att det inte är tillåtet
            att protestera emot detta. Det är inte tillåtet att stå upp och
            säga: Jag har en åsikt om det här. Jag tycker inte att krig är
            det rätta sättet att komma till rätta med internationell terrorism.
            Jag tror inte att vi ska använda B-52:or för att bomba bort de
            politiska ledare som vi inte gillar.
          </note>
          <note>
            Jag har den uppfattningen. Jag tar mig friheten att stå för den
            - på demonstrationer, på gator, på torg och här i riksdagen. Men
            jag vill inte bli behandlad som om jag på det sättet skulle försvaga
            FN:s roll och styrka, eller att jag, för att jag har den åsikten,
            på något sätt skulle liera mig med Saddam Hussein. Det är vad
            många amerikaner får höra i dag när de i hundratusental går ut
            i protester emot det planerade kriget.
          </note>
          <note>
            Det var många, Göran Persson, under den gångna helgen som gick
            ut i protester världen över, tiotusentals människor i alla världsdelar.
            De vill förhindra ett krig - stoppa kriget innnan det börjar,
            som man säger i Frankrike.
          </note>
          <note>
            Det är regeringar som har åsikter, Göran Persson.
          </note>
          <note>
            De är ju medlemmar i FN. Frankrike och Tyskland sitter till och
            med i säkerhetsrådet. Vad säger deras statsministrar? Stoppa kriget,
            vi ska inte ha något krig, är vad de säger.
          </note>
          <note>
            Jag kan citera vad den franska utrikesministern sade: Ingenting
            rättfärdigar i dag ett militärt anfall.
          </note>
          <note>
            Inspektörernas arbete är tillfredsställande såsom det pågår.
          </note>
          <note>
            Han avvisar det militära äventyret och den militära genvägen.
            Så sade han högt, och han fick medhåll av Tyskland, Kina och Ryssland.
            Joscha Fischer har sagt att en militärattack mot Bagdads regim
            innebär obegränsade och oförutsägbara risker i kampen mot terrorismen.
            De får medhåll. Ett land som är medlem i FN har all möjlighet
            - och skyldighet och ansvar, menar jag - att ha en åsikt om det
            som nu sker. Man ska inte bara vänta utan säga: Nu måste vi göra
            något.
          </note>
          <note>
            Nu måste vi agera. Vi har ett ansvar. Här har vi en stormakt
            som har starka planer på att invadera, ockupera och sedan administrera
            ett annat land under kanske fem års tid. Vi känner igen mönstret.
          </note>
          <note>
            Tycker vi att detta vore bra? Nej, måste vi våga säga. Nej, vi
            tycker inte det. Vi måste försöka på alla andra sätt. Den tidsfrist
            som nu har uppstått genom den resolution som säkerhetsrådet har
            tagit kan inte innebära att det läggs en död hand på alla initiativ
            och på alla åsikter. Denna tidsrymd måste utnyttjas av varje lands
            ledning. Sverige som ett alliansfritt land har ju unika möjligheter
            att agera till stöd för de världsomfattande protester som nu växer
            fram. I USA
          </note>
          <note>
            lämnade 25 kvinnor kongressen och sade att de inte deltar i besluten.
            Det finns en stark opinion. I Sverige håller vi kvinnor som sitter
            här i riksdagen på att bilda en organisation för kvinnor mot krig.
            På alla nivåer kan man göra någonting. Folk ute på gatorna och
            vi parlamentsledamöter kan göra saker, och statsministern har
            ett stort ansvar för att rösten höjs.
          </note>
          <note>
            Jag är oroad över det som jag har fått höra att statsministern
            har sagt i olika intervjuer: Det är inte bra med krig, men det
            är bra om det blir kort. Jag önskar inte krig.
          </note>
          <note>
            Jag vet att Göran Persson inte vill ha krig. Men hur kan vi hjälpas
            åt, Göran Persson, för att förhindra detta? Hur kan vi hjälpas
            åt med att påverka de beslut som kommer i säkerhetsrådet när resolutionen
            så att säga har spelat ut sin roll? Hur kan vi påverka att de
            kommande besluten inte kommer att handla om militära angrepp?
            Hur kan vi se till att stärka FN som den organisation den ska
            vara för att förhindra att människor blir utsatta för krigets
            gisssel? Det är så det står i stadgarna. Nu håller vi snart på
            att få ett FN som blir en organisation för stormakternas krigshets.
            Vi har ett uppdrag. Jag tycker att vi ska se allvarligt på det.
          </note>
          <note>
            Jag vill naturligtvis ha en svensk statsminister som står i täten
            för en opinionsyttring som stöder freden och de demokratiska krafterna.
            Jag vill se en statsminister som ställer sig i täten för demonstrationerna
            för freden. Jag vill se en statsminister som använder EU för att
            komma fram med initiativ och dialoger och tar kontakter. Jag såg
            att Grekland nu har inlett ett kontaktsökande för att skapa möten
            för dialog om fred. Till och med Turkiet har tagit initiativ för
            att samla arabländer till ett toppmöte. Sverige har möjligheter,
            i EU precis som i FN, genom dialog och diplomati. Det finns mycket
            att göra.
          </note>
          <note>
            Jag blir bekymrad när jag hör den svenska utrikesministern säga
            om de fredsmanifestationer som sker att det inte är bra om vi
            visar att det finns en oenighet i länderna, att vi måste stå enade
            gentemot
          </note>
          <note>
            Saddam Hussein, annars kan han uppfatta att vi är oeniga. Precis
            detta var också statsministern lite grann inne på i sin replik
            till mig. Är det så att jag försvagar FN genom att säga att vi
            måste påverka
          </note>
          <note>
            FN:s beslut? Nej, så är det faktiskt inte, lika lite som det
            är fredsdemonstrationerna som stärker Saddam
          </note>
          <note>
            Hussein.
          </note>
          <note>
            Vi kan inte ha det på det viset. Vi kan inte ha ett mentalt debattklimat
            och ett politiskt klimat som säger: Är du mot Bush så är du med
            Saddam Hussein.
          </note>
          <note>
            Det är inte sant. Jag vill inget hellre än att Saddam
          </note>
          <note>
            Hussein försvinner, men jag vill inte använda bomber. Jag hoppas
            att Göran Persson är av samma uppfattning.
          </note>
          <note>
            Min enkla fråga, som går att besvara på 36 sekunder, är om vi
            kan gå tillsammans i en demonstration den 15 februari, en världsdagsdemonstration
            för att förhindra kriget, under parollerna Inget missbruk av
          </note>
          <note>
            FN för krig, Inget svenskt stöd till USA:s krigspolitik och Solidaritet
            med Iraks folk för fred och demokrati.
          </note>
          <note>
            Kan vi gå tillsammans, Göran Persson? Jag gör gärna det. Jag
            hoppas att vi kan göra sällskap.
          </note>
          <note>
            (Applåder)
          </note>
          <note type="speaker">
            Anf. 51 ALF SVENSSON (kd) replik:
          </note>
          <note>
            Herr talman! Jag begärde ordet av två anledningar.
          </note>
          <note>
            Jag tycker att det är påfrestande att höra Gudrun
          </note>
          <note>
            Schyman tala som om hon på något sätt vore ensam om att inte
            vilja ha krig. Det finns ingen människa och inget parti i det
            här parlamentet som vill ha krig.
          </note>
          <note>
            Det är väl den självklaraste sak i världen. Men Gudrun Schyman
            talar som om det fanns en vit och en svart ruta att välja mellan.
            Gudrun Schyman säger:
          </note>
          <note>
            Jag förbehåller mig rätten att uttala min åsikt. Självklart -
            men irakierna har inte den rätten. Då får de en kula i nacken.
            Så ser den grå och trista vardagen ut, där det inte är så enkelt
            som det låter när Gudrun
          </note>
          <note>
            Schyman presenterar den.
          </note>
          <note>
            Sedan var det detta med kärnkraften. Från 1997
          </note>
          <note>
            till 2001 ökade vårt lands elförbrukning, som jag sade förut,
            med 8 terawatt. Det motsvarar två Barsebäcksreaktorer. Vind och
            biobränslen har tillfört motsvarande en fjärdedels Barsebäcksreaktor.
            Nu vill Schyman stänga Barsebäck 2 i år. Finns det någon i den
            här kammaren som tror att vi då inte kommer att släppa ut en massa
            ytterligare koldioxid? I så fall finns det de i kammaren som har
            en större tro på under än vad jag har - och det säger inte lite,
            herr talman.
          </note>
          <note>
            (Applåder)
          </note>
          <note type="speaker">
            Anf. 52 GUDRUN SCHYMAN (v) replik:
          </note>
          <note>
            Herr talman! Jag inbjuder härmed Alf Svensson till samma demonstration.
          </note>
          <note>
            Anf. 53 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag är glad att Gudrun Schyman nyanserade sig om
            FN. Hon säger nu att hon också står bakom resolution 1441. Det
            är bra. Den talar om att man också kan använda militära insatser
            om vapeninspektörerna inte kommer fram i sitt arbete. Taktiken
            nu måste vara att ge vapeninspektörerna allt stöd.
          </note>
          <note>
            Alla hoppas vi och önskar att vi ska undvika krig.
          </note>
          <note>
            Ingen ordridå i världen får dock mig att ändra uppfattning när
            det handlar om det grundläggande utrikespolitiska förhållningssättet,
            nämligen att vi är lojala med FN-besluten även om vi inte alltid
            tycker att de är bra. Så är det i en demokrati. Vi får inte alltid
            som vi vill. Men utan en internationell rättsordning som uttolkas
            av FN är små länder tillspillogivna, och då är det bara USA som
            dominerar. Dit vill inte jag, och heller inte Gudrun Schyman.
          </note>
          <note>
            Låt oss också inse en sak: Det finns ingen åsikt som uttrycks
            i den här kammaren i dagens debatt som inte också uttrycks i den
            amerikanska kongressen.
          </note>
          <note>
            Det är intressant att notera.
          </note>
          <note type="speaker">
            Anf. 54 MAUD OLOFSSON (c):
          </note>
          <note>
            Herr talman! Regeringen byggde sin valframgång på att tala om
            välfärd. Statsministern fortsätter också i den här debatten att
            prata om välfärd. Enligt Socialdemokraterna är valet detta: Antingen
            är man för välfärd, eller också är man för skattesänkningar. Det
            är det enda val man har. Detta var en framgångsrik strategi för
            Socialdemokraterna i valet, men man kan undra om det är en framgångsrik
            strategi för Sverige.
          </note>
          <note>
            Människor med låga och normala inkomster i
          </note>
          <note>
            Sverige i dag betalar världens högsta skatter. Många kvinnor
            i offentlig sektor kan inte leva på sin lön därför att de har
            låga löner och höga skatter. Men när vi nu har dessa höga skatter,
            framför allt de med låga och normala inkomster, kan man fråga
            sig: Har vi världens bästa skola? Har vi världens bästa sjukvård,
            världens bästa polis och världens bästa vägar?
          </note>
          <note>
            I tider av stress, utbrändhet och dubbeljobb - har välfärden
            ökat för oss? För vanliga familjer är det inte säkert att den
            har ökat de senaste 20 åren. Hur kan det komma sig att varje familj
            för 20-30 år sedan kunde klara sig på en lön? I dag får vi knappt
            vardagen att gå ihop med två löner, med två förvärvsarbetande
            i en familj.
          </note>
          <note>
            Under lång tid har regeringen försökt ignorera detta genom att
            tala om annat, genom att tala om utgifter i stället för inkomster
            och genom att vifta med siffror som visar att det går sämre för
            andra länder men bra i Sverige. Ibland vill man till och med bevisa
            detta genom att vantolka siffror från OECD, som man gjorde i förra
            veckan. Man var dock snabb med att dra tillbaka pressmeddelandet
            om detta.
          </note>
          <note>
            Men vilket besked har Socialdemokraterna att ge till alla de
            föräldrar som är oroliga för att barngrupperna bara blir större
            och större, till alla som står i vårdköerna och till dem som är
            sjukskrivna månad efter månad utan möjlighet till rehabilitering?
            Vad säger man till dem som inte får lönen att räcka ens till det
            allra viktigaste, till dem som ser att människorna i vården och
            omsorgen och inom polisen slits ut när de tar hand om våra nära
            och kära och skyddar oss? Hur tror statsministern att det känns
            en helgkväll i Västerbottens inland när man tillsammans med en
            annan är ansvarig för ett polisdistrikt lika stort som Belgien?
          </note>
          <note>
            Hur känns det att vara anställd i den offentliga sektorn? Hur
            känns det för medborgarna när det gäller tryggheten?
          </note>
          <note>
            När det kommer till tillväxt är kejsaren naken.
          </note>
          <note>
            Kanske är det därför Göran Persson så gärna pratar om EMU, senast
            hos Svenskt Näringsliv i förra veckan. Skulle han ha valt att
            prata om tillväxtfrågorna hade han mötts av burop. Nu fick han
            i stället applåder därför att man är för ett inträde i EMU.
          </note>
          <note>
            För Sveriges del skulle vi dessutom kunna utveckla den hållbara
            tillväxten. I ett läge där vi är i topp när det gäller utbildning,
            forskning och innovationer borde Sverige kunna utveckla affärsidéer
            som är nödvändiga för den hållbara utvecklingen. Vi skulle till
            och med kunna bli världsledande. Tänk på alla de energisystem
            vi har diskuterat här i dag och som vi skulle kunna utveckla och
            bli världsledande på! Tänk om vi skulle ställa om vårt bränslesystem
            så att det blev långsiktigt hållbart! Den sunda och säkra mat
            som vi alla vill ha skulle kunna produceras här i
          </note>
          <note>
            Sverige, och nya idéer skulle kunna komma fram. Om vi nyttjade
            vår topplacering i utbildningsnivå, forskning och innovationer
            till att också förverkliga detta i ekonomisk tillväxt skulle vi
            ha bra mycket mer resurser i vårt land.
          </note>
          <note>
            Det är bristen på företagsklimat som gör att vi inte förmår utnyttja
            denna potential. Uppfinningarna far utomlands, blir till goda
            affärsidéer och skapar jobb och ekonomisk utveckling på andra
            ställen än i Sverige. Jag skulle vilja få en förklaring till varför
            så många uppfinningar inte realiseras här i Sverige.
          </note>
          <note>
            Problemen som de människor möter som vill starta företag är inte
            okända. Det handlar om skatt som måste betalas in innan man har
            fått inkomsterna.
          </note>
          <note>
            Det är krångliga regler och långa handläggningstider, och det
            är många gånger ett dåligt bemötande från myndigheterna. Det är
            blanketthysteri, och det är till och med hot om vite om man missar
            ett datum. Den som vill starta ett företag må ha hud av stål för
            att stå ut med både den misstänksamhet och den avoghet som många
            gånger möter nyföretagaren.
          </note>
          <note>
            För kvinnor som vill starta företag är krånglet ofta dubbelt.
            Den största sektorn där kvinnor arbetar, sjukvården och omsorgen,
            är i stor utsträckning stängd för kvinnors företagande. Statsministern
            uppmanade förra veckan hos Svenskt Näringsliv den privata sektorn
            att öka konkurrensen. Märkligt nog sade han ingenting om konkurrensen
            inom den offentliga sektorn.
          </note>
          <note>
            Trots att vi nu skriver år 2003 har kvinnor faktiskt inte samma
            möjligheter som män när det gäller företagande. Ofta drabbas kvinnor
            av myndigheters, rådgivares och bankers misstänksamhet, och de
            har svårt att få lån och riskkapital. Men jag måste säga att jag
            blir mest upprörd när jag hör hur myndighetspersoner bemöter kvinnor
            som vill starta företag.
          </note>
          <note>
            En kvinna berättar att hon när några kvinnor tillsammans skulle
            starta ett aktiebolag från en myndighetsperson fick frågan: Kommer
            ni verkligen att kunna hålla sams nu när ni ska starta ett företag?
          </note>
          <note>
            En annan kvinna som vände sig till länsstyrelsen för att fråga
            om stöd till företagande fick höra: Är det verkligen nödvändigt
            att ni ska jobba heltid? Kan ni inte jobba deltid? Jag bara undrar
            bara om motsvarande frågor skulle ha ställts till män som var
            intresserade av att starta företag.
          </note>
          <note>
            Jag hoppas att den handlingsplan för jämställdhet som statsministern
            talade om också innehåller förhållningsregler på området jämställdhet
            när det gäller våra myndighetspersoner. Detta är absolut nödvändigt.
          </note>
          <note>
            Utmaningen för framtiden ligger också i att bejaka företagsamheten.
            Tänk er en situation där hela vårt samhälle var inriktat på att
            stödja företagsamma människor, där hela vår byråkrati var inriktad
            på att hjälpa dem som är företagsamma! Nästan ingen kan tänka
            sig den situationen, för den är så långt man kan komma från den
            verklighet som i dag finns. Och tänk om vi skulle hjälpa företagen
            att hitta - som man säger - one door in, en dörr in, till vår
            byråkrati och vårt regelverk. Det skulle förenkla för väldigt
            många.
          </note>
          <note>
            Allra värst är naturligtvis den misstro som kommer från politiskt
            håll. Känslan av att inte vara önskvärd och detta med att regeringen
            hellre ser 10 stora än 10 000 små företag är naturligtvis ett
            bekymmer.
          </note>
          <note>
            Tydligast blir det när LO-ordföranden i en intervju säger att
            vi inte behöver fler småföretag. Kanske är det naturligt - för
            vad skulle kunna vara värre för partier och organisationer som
            bygger på avundsjukan än att någon lyckas skapa sig en bättre
            framtid?
          </note>
          <note>
            Förmodligen är det också så att den enskilt viktigaste frågan
            faktiskt är att ändra maktens attityd till just entreprenörer.
            Det måste vara slut på missunnsamheten och avunden. Det ska inte
            behöva vara så att enda sättet att bli rik i Sverige är att vinna
            på Lotto, att ha tur på börsen eller att bli framgångsrik som
            popartist eller idrottsstjärna. Det måste vara tillåtet att bli
            rik på att vara företagare!
          </note>
          <note>
            Herr talman! Ett av skälen till att tillväxten haltar och inkomsterna
            blir mindre är faktiskt att stora delar av Sverige aldrig får
            chansen att bidra. I större delen av vårt land försvinner underlaget
            för jobb, skatter och välfärd, och mer än varannan kommun minskar
            i befolkning. Bara en femtedel av kommunerna växer.
          </note>
          <note>
            Klyftorna ökar för varje dag, precis som jag tidigare sagt.
          </note>
          <note>
            Det handlar inte om viljan att bidra, utan det handlar om rättvisa
            förutsättningar när det gäller möjligheterna att bidra. Med dåliga
            bredband och med dåliga vägar och när servicen urholkas är det
            inte lätt att kunna få bidra till tillväxten. Regional rättvisa
            handlar inte bara om landsbygden, utan den handlar om oss alla.
          </note>
          <note>
            De som i dag oroas över skatteutjämningar bör veta att om vi
            inte löser den regionala obalansen, om inte hela Sverige får möjlighet
            att växa, är skatteutjämningen i dag bara en västanfläkt jämfört
            med kostnaden för att i framtiden försörja hela landsändar.
          </note>
          <note>
            I grund och botten tycker ju också utjämningens kritiker att
            barnen i Dorotea ska ha samma rätt till en bra skola, att äldre
            i Höör ska kunna få en god omsorg och att invånarna i Årjäng har
            rätt till polisskydd.
          </note>
          <note>
            Som vanligt, höll jag på att säga, handlar regeringens politik
            om yta och kosmetika, om att släta över och om att dölja - inte
            om att lösa problemen. Felen med nuvarande politik tycker jag
            blev väldigt tydliga när tiotusentals - ja, kanske hundratusentals
            - människor förgäves tittade på nyheterna då Vägverkets tioårsplan
            presenterades. Var fanns alla vägarna? Var fanns alla de framåtriktade
            projekt som vi i dag behöver i Sverige? Det var en lång önskelista.
            Men vi vet att pengarna inte finns därför att man har lagt det
            mesta i slutet av planperioden.
          </note>
          <note>
            Ännu värre är tanken om bredband åt alla. Förut var det lite
            enklare, för då kunde vi kritisera Björn
          </note>
          <note>
            Rosengren för att han pratade vitt och brett och för att han
            - trots alla vackra tal - inte levde upp till idén om bredband
            åt alla.
          </note>
          <note>
            Men vad säger man då om den nya kommunikationsministern? Hon
            tycker ju inte ens att det här är viktigt. Hon tycker inte ens
            att staten har ett ansvar, utan hon menar att fattiga kommuner,
            ofta socialdemokratiska kommuner i glesbygden, ska fixa detta
            med bredband, och hon har sitt stöd i regeringen.
          </note>
          <note>
            Kommuner som har fullt sjå med att klara skolan, vården och allt
            annat som de har ansvar för ska nu också bygga bredband därför
            att staten drar undan sitt ansvar.
          </note>
          <note>
            För 150 år sedan klarade vi av att bygga ut järnvägsnätet. För
            50 år sedan byggde vi motorvägsnätet.
          </note>
          <note>
            Vi har byggt ett gemensamt telenät - allt utifrån idén om att
            staten ska stå för infrastrukturen och marknaden för trafiken.
            Vi vågade ta sprången därför att vi ville vara främst också i
            den nya tiden.
          </note>
          <note>
            Därför blir jag upprörd när den nya IT-ministern menar att man
            måste ägna sig åt innehållet på nätet snarare än åt infrastrukturen,
            att man måste visa på nyttan. Det är ungefär som att vi som inte
            har tillgång till bredband inte alls förstår vad vi ska ha sådant
            till
          </note>
          <note>
            - vi måste tala om för er hur viktigt det är och sedan kan vi
            bygga bredband.
          </note>
          <note>
            Jag kan tala om för statsministern att jag använder datakommunikation
            varenda dag, också från min hemadress. Tyvärr fungerar det inte,
            och så är det också för många andra runtom i vårt land.
          </note>
          <note>
            Herr talman! Det är många som aldrig får möjlighet att bidra,
            men inte därför att de inte vill utan just därför att de inte
            får möjligheten. Det handlar inte bara om människor som bor utanför
            de stora städerna, utan det handlar om alla de människor som söker
            ett nytt hem i Sverige och som - precis som statsministern sade
            - sitter och läser platsannons efter platsannons men aldrig får
            något jobb. Man hindras av diskriminering, krångel och byråkrati
            - detta trots att vi så väl behöver alla dessa på den svenska
            arbetsmarknaden.
          </note>
          <note>
            Det handlar också om människor som har blivit långtidssjuksskrivna,
            utbrända och slutkörda. Det är naturligtvis ingen naturlag att
            sjukskrivningarna ska öka och inte heller att svenskarna ska vara
            sjukare än andra. Dessutom är det inte bara ett arbetsmiljöproblem.
            I många stycken handlar det också om ett systemfel, om hur vi
            organiserar välfärden.
          </note>
          <note>
            De flesta människor bryr sig inte ett dugg om vilken myndighet
            det är som står för servicen, utan man vill ha hjälp. Vilken generaldirektör
            som är ansvarig eller vilket departement som myndigheten lyder
            under är inte intressant. Människor blir sjuka och behöver hjälp.
            De vill ha hjälp med sjukvård, rehabilitering och utbildning,
            och de vill komma tillbaka till jobbet. De vill inte ha något
            organisationsschema, utan de vill ha kraftfulla åtgärder. Därför
            måste myndigheter samarbeta, och därför måste vi förändra stelbenta
            regelverk och se till att dessa utformas efter individen - inte
            efter vad myndigheter och andra säger.
          </note>
          <note>
            Vi vet att det kan fungera. Det har vi sett i Eskilstuna och
            i Laholm. Jag tycker att regeringen har tillräckligt med bevis
            för att se att det är effektivt när myndigheter samarbetar och
            har fokus på individen i stället för på regelverken.
          </note>
          <note>
            Jag hoppas verkligen att vi nu äntligen kan åstadkomma den finansiella
            samordning som vi så länge egentligen har varit överens om. Dock
            har långbänkar gett regeringen möjlighet att förhindra att detta
            genomförs.
          </note>
          <note>
            I stället för att ta itu med problemen försöker regeringen dölja
            dem. Jag är helt övertygad om att statsministern om några år kommer
            stå här och säga att man har minskat sjuktalen därför att man
            har förpassat en del av de sjuka till förtidspensionering. Det
            är den kraftfulla metod som regeringen nu använder för att minska
            sjuktalen.
          </note>
          <note>
            Regeringen har i veckan presenterat ett program för förbättrad
            hälsa - 20 mål för folkhälsopolitiken -
          </note>
          <note>
            som handlar om allt från mer tid med barnen, minskad alkoholkonsumtion,
            förbättrad förebyggande hälsovård, förändringar i sjukförsäkringen
            till finansiell samordning. Och jag kan bara meddela statsministern
            att Centerpartiet naturligtvis är oerhört intresserat av att hitta
            en gemensam lösning på den stora fråga som tar så mycket resurser
            ifrån den övriga välfärden i Sverige i dag.
          </note>
          <note>
            (Applåder)
          </note>
          <note type="speaker">
            Anf. 55 MARIA WETTERSTRAND (mp):
          </note>
          <note>
            Herr talman! Det är hopplöst att hinna ta upp allting som är
            viktigt i en sådan här partiledardebatt. Jag vill börja med att
            tacka Gudrun Schyman för att hon ägnade nästan hela sitt anförande
            åt att tala om vikten av debatt kring kriget mot Irak som eventuellt
            ligger framför oss. Miljöpartiet har med anledning av det begärt
            en särskild debatt här i riksdagen som kommer att hållas på fredagen.
            Där kommer vi att fortsätta debatten. Vi inom den globala gröna
            rörelsen menar att ett sådant krig riskerar att få katastrofala
            humanitära konsekvenser, att det bidrar till att spä på hatet
            och motsättningarna i världen på ett sätt som kommer att leva
            kvar under lång tid, att det fortfarande finns hopp om en fredlig
            lösning och att en global militär nedrustning kan följa på den
            upprustning som sker i dag. Vi menar att Sverige kan bidra till
            en sådan utveckling. Det här kommer vi som sagt att utveckla mer
            i den debatt som kommer att hållas i riksdagen på fredagen.
          </note>
          <note>
            För tre månader sedan inledde Miljöpartiet en ny period av samarbete
            med Socialdemokraterna och
          </note>
          <note>
            Vänsterpartiet. Vi är nu överens om att vi ska genomföra en rad
            saker tillsammans under de kommande åren. Vi kommer gemensamt
            att ta ansvar för den ekonomiska politiken.
          </note>
          <note>
            Vi har sammanfattat det i ett 121-punktsprogram för en rödgrön
            förändring. Syftet för oss gröna är att se till att ta några steg
            på vägen mot ett samhälle där vi inte förstör livsförutsättningarna
            för kommande generationer, där vi visar solidaritet med utsatta
            och där alla människor ges möjlighet att utvecklas som individer
            på det sätt som de själva vill och kan.
          </note>
          <note>
            En av de viktigaste utmaningarna de kommande åren är ohälsan
            och bristen på resurser inom vårdsektorn. Allra mest bekymrad
            är jag faktiskt, och har så varit i flera år, över att det är
            så många i Sverige som mår psykiskt dåligt och att många av dem
            är unga. Köerna till psykiatrisk vård är ofta långa. På vissa
            ställen har det gått så långt att bara akut självmordsbenägna
            patienter får snabb hjälp. Ibland tvingas patienter vänta på terapi
            i flera veckor trots risk för självmord. En person som hade lika
            akuta fysiska symtom skulle knappast skickas hem. Psykiatrisk
            vård är ofta nedprioriterad och dessutom av låg status. Patienterna
            är svaga lobbygrupper, och det är fortfarande i det närmaste tabubelagt
            att tala om man har behov av psykiatrisk hjälp, även om det har
            blivit lite bättre de senaste åren.
          </note>
          <note>
            Landstingen behöver mer resurser och ska få mer resurser till
            vården. En av Miljöpartiets prioriteringar både för den kommande
            mandatperioden och som vi har arbetat för under tidigare år är
            att öka tillgängligheten i den psykiatriska vården.
          </note>
          <note>
            Ohälsan i arbetslivet och de många långtidssjukskrivningarna
            är det som är mest inne att debattera nu, och det är också ett
            av de största problemen. Det finns ingen enkel lösning på det.
            Det är ingen enskild åtgärd som ensam kan lösa problemet, utan
            det behövs en mängd åtgärder. Bland dem är erbjudanden om flexibel
            deltidssjukskrivning, sänkt arbetstid, högre krav på arbetsgivarna
            att ta sitt rehabiliteringsansvar några av de förslag som vi i
            Miljöpartiet tycker är väldigt bra.
          </note>
          <note>
            Men när man har lyssnat på de senaste veckornas debatt i medier
            är det lätt att tro att det inte alls är ohälsan som är det största
            hotet mot den svenska välfärden, utan det är stängningen av den
            andra kärnkraftsreaktorn i Barsebäck. Kärnkraftskramarna inom
          </note>
          <note>
            Moderaterna, Folkpartiet, Kristdemokraterna och fackförbundet
            Metall målar gärna upp stängningen av
          </note>
          <note>
            Barsebäck som förutom att det hotar välfärden också som ett miljöhot.
            De talar om den hemska importerade danska kolkraftselen och om
            den rena svenska kärnkraften. Visst låter det fint. Hur kommer
            det sig då att ingen av de stora svenska miljöorganisationerna
            håller med dem?
          </note>
          <note>
            Vi kan ha en tipstävling.
          </note>
          <note>
            1: Miljöorganisationerna bryr sig egentligen inte alls om miljön
            utan bara hycklar därför att det är trendigt, det går att tjäna
            pengar på det.
          </note>
          <note>
            x: Miljöorganisationerna tycker inte att växthuseffekten och
            utsläppen från de danska kolkraftverken är något miljöproblem.
          </note>
          <note>
            2: Miljöorganisationerna menar att det finns andra alternativ
            som kan lösa energiproblemet.
          </note>
          <note>
            Det finns säkert en del här som tror att det är något av de två
            första alternativen, men jag kan avslöja att det finns andra alternativ
            som kan lösa energiproblemet.
          </note>
          <note>
            Det påstås, det har påståtts i dag också, att vi har brist på
            el. Det är fel. Sju av de tio senaste åren har vi tvärtom exporterat
            el från Sverige. Varje år körs en del av reaktorerna på halvfart
            för att det inte går att sälja all el som produceras. En hel del
            el dumpas för att värma upp vatten, och den kraftvärme som vi
            har är långt ifrån utnyttjad. Sverige har en så stor produktionskapacitet
            att vi ett normalår i Sverige förbrukar 2,6 gånger mer el än resten
            av EU. Jag sade det tidigare, jag säger det igen. För dem som
            tycker att det är svårt med matte kan jag säga att 2,6 gånger
            mer är att vi i Sverige använder mer än dubbelt som mycket som
            varje EU-medborgare.
          </note>
          <note>
            Det finns en orsak till detta, och det är att vi väldigt många
            år har haft ett av Europas lägsta elpriser, både för industrin
            och för hushållen. Det har funnits en väldigt dålig lönsamhet
            i att investera bort energiförbrukning. Det har varit mycket billigare
            att investera bort människor. Vi har höga arbetsgivaravgifter,
            vi har höga skatter på arbete, vi har låga skatter på energi.
            Då blir det billigare att investera bort människor än att investera
            bort energiförbrukning. Det är därför som Miljöpartiet de gröna
            under många år har jobbat för att man ska genomföra skatteväxling.
          </note>
          <note>
            Skatteväxling innebär att man sänker skatterna på arbete och
            i stället höjer skatten på energi. Det gör det lönsamt att investera
            bort energiförbrukning. Det gör det lönsamt att investera bort
            elvärme och ersätta den med andra uppvärmningsformer. Man får
            mer pengar direkt i plånboken.
          </note>
          <note>
            Miljöpartiet tycker att det är bra om förändringen av energisystemet
            sker successivt och med en tydlig inriktning. Ett sätt att nå
            det är att använda sig av skatteväxlingen, särskilt när man under
            lång tid framöver har bestämt på vilket sätt det ska genomföras.
          </note>
          <note>
            Men det behövs också stöd för att investera i energieffektiv
            teknik, framför allt för hushållen. Det ska inte bara vara de
            rika som har möjlighet att investera bort elvärmen när elpriserna
            stiger, utan det ska finnas en möjlighet för alla att göra den
            typen av investeringar och göra avdrag på skattsedeln för detta.
          </note>
          <note>
            Kärnkraften är inte ren eller säker. Det innebär radioaktivt
            avfall i flera hundratusen år. Uranbrytningen är enormt miljöförstörande.
            Våra reaktorer är inte, som man kan tro när man lyssnar på debatten,
            de modernaste och säkraste i världen, utan tvärtom.
          </note>
          <note>
            Barsebäck lever inte ens upp till de säkerhetsmål som
          </note>
          <note>
            Sydkraft och Vattenfall själva har satt upp. Det är många reaktorer
            i Sverige som redan lever på övertid.
          </note>
          <note>
            Den fråga som vi står inför, och det snart, är inte huruvida
            vi politiskt ska avveckla fler reaktorer utan vad vi ska göra
            när flera av de här reaktorerna antingen stängs för gott eller
            är tvungna att stå stilla i flera år på grund av repareringsarbeten.
            Då kan vi välja att som politiker ta tag i det eller bara titta
            på och säga:
          </note>
          <note>
            Oj, nu ökade visst energiförbrukningen. Då får vi väl bygga några
            nya reaktorer. Det finns i och för sig ingen ekonomi i det, men
            vi kan väl bidra lite från staten.
          </note>
          <note>
            Jag skulle vilja så här: Avveckling är utveckling.
          </note>
          <note>
            Om vi har en tydlig inriktning på kärnkraftsavvecklingen kommer
            det också att finnas företag som vågar satsa på de förnybara energikällor
            som det finns väl utvecklad teknik för att använda sig av i dag.
          </note>
          <note>
            När kärnkraften avvecklas stiger kanske elpriserna. Man tror
            att elpriserna i Sverige kommer att stiga till ungefär europeiska
            nivåer oavsett om vi avvecklar kärnkraften eller inte därför att
            det finns en gemensam elmarknad. Om vi inte gör någonting kan
            vi få extrema elpriser samtidigt som vi riskerar att få en elbrist.
            Det tycker vi i Miljöpartiet vore väldigt oansvarigt.
          </note>
          <note>
            När det gäller elkonsumtionen tycker vi i Miljöpartiet att Sverige
            bör närma sig EU, men detta ska inte tolkas som ett generellt
            ställningstagande.
          </note>
          <note>
            Vi har i dag i partiledardebatten märkt av EMU-
          </note>
          <note>
            kampanjen. Det är snart folkomröstning. De olika sidornas företrädare
            håller på att formera sig. Vi ska ta ställning till ja eller nej
            till att införa euro. Jag tycker att det är en fullständigt sanslös
            frågeställning
          </note>
          <note>
            - som om vi i Sverige skulle kunna stoppa euron från att användas
            här. Den används redan som betalningsmedel på en mängd olika ställen
            i Sverige och fler lär det bli. Såvitt jag vet är det inte förbjudet
            och vi i Miljöpartiet har inte för avsikt att förbjuda det.
          </note>
          <note>
            Så det vi ska rösta om är om vi ska byta ut vår valuta och föra
            över makten över valuta- och räntepolitiken till den europeiska
            centralbanken eller om vi ska ha kvar vår valuta och ha kvar makten
            över valuta- och räntepolitiken. Den är det vi ska rösta om.
          </note>
          <note>
            Hade det varit så svårt att skriva det på valsedeln?
          </note>
          <note>
            Det är egentligen inte alls en fråga om ja eller nej utan det
            är två alternativ som vi ska rösta om. Jag är trött på att vara
            nejsägare. Det passar inte med min personlighet. Jag är positiv
            och framtidsinriktad.
          </note>
          <note>
            Jag börjar nog luta åt att valsedelstexten borde ha utformats
            av en oberoende instans och inte av politiker över huvud taget.
            Då kunde vi ha ägnat oss åt att diskutera sakfrågan i stället
            för frågeställningen. I det sammanhanget har jag varit ett dåligt
            exempel eftersom jag inte har gjort det.
          </note>
          <note>
            Jag tror inte på en centralisering av valuta- och räntepolitiken.
            Jag tror inte att det är det bästa för den svenska ekonomin, och
            jag tror inte heller att det är det bästa över huvud taget. Vi
            kommer nog att få se mer av nackdelar av detta under det närmaste
            året.
          </note>
          <note>
            Vi i Miljöpartiet kommer att fortsätta att arbeta för att Sverige
            ska ta några steg mot ett större ansvar för miljön, för utsatta
            människor både här och runtomkring i världen och för att ge människor
            mer inflytande över sin egen vardag.
          </note>
          <note>
            Tack för att ni har lyssnat!
          </note>
          <note>
            (Applåder)
          </note>
          <note type="speaker">
            Anf. 56 MAUD OLOFSSON (c):
          </note>
          <note>
            Herr talman! Jag tänkte passa på att göra några kommentarer i
            anledning av Irakdiskussionen. Jag är mycket tacksam över att
            den diskussionen förs här i kammaren. Det är viktigt att vi diskuterar
            den frågan.
          </note>
          <note>
            Det är angeläget att vi i Sverige talar om att vi har en uppfattning
            om vad som vi tror är rätt och riktigt.
          </note>
          <note>
            Jag håller med Alf Svensson när han säger att ingen i den här
            riksdagen vill ha krig. Vi måste göra allt vad vi kan för att
            undvika en invasion i Irak. Men vi måste också se till att det
            blir en demokratisk utveckling i länder runtom i världen.
          </note>
          <note>
            Det bästa instrumentet för att samarbeta i det sammanhanget är
            enligt mitt och Centerpartiets förmenande FN. Det är därför jag
            blir så oroad när Gudrun Schyman vill ställa FN åt sidan.
          </note>
          <note>
            Men jag är också lite oroad över den lågmälda ton som statsministern
            ibland använder. Grekland har tagit initiativ i EU. Man vill bidra
            till att förhindra att krig uppstår. Jag tycker att Sverige ska
            uttrycka ett stöd för det initiativet och finnas med för att hjälpa
            till att åstadkomma detta.
          </note>
          <note>
            Det är också viktigt att markera att om vapeninspektörerna behöver
            mer tid, ja, då ska de få det. Om vi kan förhindra ett krig på
            det sättet, ja, då ska vi också bejaka att de får den möjligheten.
          </note>
          <note>
            Ska det ske krigsaktiviteter i Irak måste det till ett ytterligare
            beslut i FN. Vi kan inte låta USA göra sina egna tolkningar. Inte
            minst från EU:s sida måste vi stå enade om tolkningen att beslutet
            ska tillbaka till
          </note>
          <note>
            FN innan någonting vidare kan ske.
          </note>
          <note>
            Man bör också jämföra Irakfrågan med det som händer i Nordkorea.
            Nordkorea är inte det land som vi i kammaren älskar mest. I Nordkorea
            respekteras inte mänskliga rättigheter och det finns bevisligen
            ett kärnvapenprogram. Men med Nordkorea är man beredd att förhandla.
            För Irak gäller någonting helt annat. Egentligen finns det inte
            någon större skillnad mellan dessa två länder som gör att man
            har anledning att agera på skilda sätt.
          </note>
          <note>
            Jag hoppas att länderna inom FN står eniga för att skapa fred
            och säkerhet och att FN får fortsätta att vara det organ som ska
            tolka folkrätten. FN har vårt fulla stöd. Men jag hoppas också
            att alla de som hetsar för krig lugnar ned sig och försöker att
            hitta andra sätt för att komma fram.
          </note>
          <note>
            Det finns bara förlorare i krig. Så är det ju. Ibland är det
            nödvändigt med krig som i Afghanistan eftersom USA i det sammanhanget
            var hotat och eftersom folkrätten gav USA den rätten. Det är inte
            lika tydligt i den här frågan. Därför är det viktigt att vi anstränger
            oss till det yttersta för att stärka den opinion som vill undvika
            krig och som vill åstadkomma en annan demokratisk utveckling både
            i Irak och i Nordkorea.
          </note>
          <note>
            (Applåder)
          </note>
          <note type="speaker">
            Anf. 57 MARIA WETTERSTRAND (mp):
          </note>
          <note>
            Herr talman! Varken jag, Gudrun Schyman eller några andra av
            oss som delar den uppfattning som
          </note>
          <note>
            Gudrun ägnade mest tid åt att presentera här i dag tycker att
            man ska underminera FN. Tvärtom anser vi att man ska att använda
            sig av FN och att vi från
          </note>
          <note>
            Sveriges sida aktivt ska delta i den debatt som förs i alla andra
            länder.
          </note>
          <note>
            Det är ungefär som att säga att om vi fattar ett beslut i riksdagen
            ska inte jag ha någon åsikt innan och inte förrän efteråt ska
            jag tala om huruvida jag tyckte att det var bra eller inte. Vi
            ska redovisa vår åsikt i
          </note>
          <note>
            FN. Inför FN:s beslut ska vi ha en debatt här i Sverige där regeringen
            ska ha en uppfattning i frågan. Det är detta som vi kräver.
          </note>
          <note>
            Partiledardebatten var härmed avslutad.
          </note>
          <note>
            2 § Avsägelser
          </note>
          <note>
            Förste vice talmannen meddelade att Gustav Fridolin (mp) avsagt
            sig uppdraget som suppleant i finansutskottet, Mikael Johansson
            (mp) som suppleant i lagutskottet och Mikaela Valtersson (mp)
            som suppleant i kulturutskottet.
          </note>
          <note>
            Kammaren biföll dessa avsägelser.
          </note>
          <note>
            3 § Anmälan om kompletteringsval till vissa utskott
          </note>
          <note>
            Förste vice talmannen meddelade att Miljöpartiet de grönas riksdagsgrupp
            på grund av uppkomna vakanser anmält
          </note>
          <note>
            Mikael Johansson som suppleant i finansutskottet efter Gustav
            Fridolin,
          </note>
          <note>
            Gustav Fridolin som suppleant i lagutskottet efter
          </note>
          <note>
            Mikael Johansson,
          </note>
          <note>
            Gunnar Goude som suppleant i miljö- och jordbruksutskottet under
            Åsa Domeijs föräldraledighet och
          </note>
          <note>
            Ewa Larsson som suppleant i kulturutskottet från och med den
            23 januari efter Mikaela Valtersson.
          </note>
          <note>
            Förste vice talmannen förklarade valda till
          </note>
          <note>
            suppleant i finansutskottet
          </note>
          <note>
            Mikael Johansson (mp)
          </note>
          <note>
            suppleant i lagutskottet
          </note>
          <note>
            Gustav Fridolin (mp)
          </note>
          <note>
            suppleant i miljö- och jordbruksutskottet
          </note>
          <note>
            Gunnar Goude (mp)
          </note>
          <note>
            suppleant i kulturutskottet från och med den
          </note>
          <note>
            23 januari
          </note>
          <note>
            Ewa Larsson (mp)
          </note>
          <note>
            4 § Meddelande om val
          </note>
          <note>
            Förste vice talmannen meddelade att val till
          </note>
          <note>
            Nämnden för lön till riksrevisorerna skulle äga rum torsdagen
            den 23 januari.
          </note>
          <note>
            5 § Meddelande om statsministerns frågestund
          </note>
          <note>
            Förste vice talmannen meddelade att statsministerns frågestund
            skulle äga rum torsdagen den
          </note>
          <note>
            30 januari kl. 14.00.
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            2002/03:50 till utbildningsutskottet
          </note>
          <note>
            Skrivelse
          </note>
          <note>
            2002/03:29 till miljö- och jordbruksutskottet
          </note>
          <note>
            7 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            2002/03:32 Tilläggsprotokoll till Europakonventionen - dödsstraffets
            totala avskaffande i Europa
          </note>
          <note>
            2002/03:33 Barns förmögenhet vid beräkning av bostadsbidrag
          </note>
          <note>
            2002/03:34 Adelns offentligrättsliga status
          </note>
          <note>
            2002/03:37 Reklam för kemiska produkter, m.m.
          </note>
          <note>
            2002/03:39 Ändringar i foderlagen, m.m.
          </note>
          <note>
            2002/03:40 Elcertifikat för att främja förnybara energikällor
          </note>
          <note>
            2002/03:42 Vissa förbrukningsartiklar
          </note>
          <note>
            8 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 22 januari
          </note>
          <note>
            2002/03:138 av Kerstin Lundgren (c) till statsrådet
          </note>
          <note>
            Mona Sahlin
          </note>
          <note>
            Barnäktenskap och lika villkor i äktenskapslagstiftningen
          </note>
          <note>
            2002/03:139 av Anne-Marie Pålsson (m) till finansminister Bosse
            Ringholm
          </note>
          <note>
            Fastighetsskatten
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 28 januari.
          </note>
          <note>
            9 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 22 januari
          </note>
          <note>
            2002/03:418 av Yvonne Ruwaida (mp) till utrikesminister Anna
            Lindh
          </note>
          <note>
            Israeliska säkerhetspolisen Mossad
          </note>
          <note>
            2002/03:419 av Torsten Lindström (kd) till statsrådet
          </note>
          <note>
            Lena Hallengren
          </note>
          <note>
            Barnomsorg
          </note>
          <note>
            2002/03:420 av Gunilla Tjernberg (kd) till kulturminister Marita
            Ulvskog
          </note>
          <note>
            Våldsskildringsrådet
          </note>
          <note>
            2002/03:421 av Anita Sidén (m) till försvarsminister
          </note>
          <note>
            Leni Björklund
          </note>
          <note>
            Avel av ledarhundar
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 28 januari.
          </note>
          <note>
            10 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 22 januari
          </note>
          <note>
            2002/03:353 av Lena Ek (c) till statsrådet Jan O
          </note>
          <note>
            Karlsson
          </note>
          <note>
            Avvisning av omhändertagna barn
          </note>
          <note>
            2002/03:370 av Mona Jönsson (mp) till statsrådet Jan
          </note>
          <note>
            O Karlsson
          </note>
          <note>
            Utvisande av omhändertagna barn
          </note>
          <note>
            2002/03:373 av Ulla Löfgren (m) till jordbruksminister Ann-Christin
            Nykvist
          </note>
          <note>
            Jordförvärvslagen
          </note>
          <note>
            2002/03:375 av Ulla Hoffmann (v) till utrikesminister
          </note>
          <note>
            Anna Lindh
          </note>
          <note>
            Avhuggningsstraffet i Iran
          </note>
          <note>
            2002/03:377 av Carina Hägg (s) till utrikesminister
          </note>
          <note>
            Anna Lindh
          </note>
          <note>
            Utsänd representant i Burundi
          </note>
          <note>
            2002/03:392 av Owe Hellberg (v) till miljöminister
          </note>
          <note>
            Lena Sommestad
          </note>
          <note>
            VA-taxor för olika boendeformer
          </note>
          <note>
            2002/03:393 av Martin Andreasson (fp) till statsrådet
          </note>
          <note>
            Lars-Erik Lövdén
          </note>
          <note>
            Det kommunala utjämningssystemet
          </note>
          <note>
            2002/03:395 av Maud Olofsson (c) till statsminister
          </note>
          <note>
            Göran Persson
          </note>
          <note>
            Nordkorea och icke-spridningsavtalet
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 28 januari.
          </note>
          <note>
            11 § Kammaren åtskildes kl. 12.29.
          </note>
          <note>
            Förhandlingarna leddes av talmannen från sammanträdets början
            till och med 1 § anf. 36 (delvis) och av förste vice talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
