<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--39</head>
          <docDate when="2002-12-18">2002-12-18</docDate>
        </div>
      </front>
      <body>
        <div>
          <note>
            17.00 - 22.28
          </note>
          <note>
            Det justerade protokollet beräknas utkomma om 3 veckor
          </note>
          <note>
            Protokoll
          </note>
          <note>
            2002/03:39
          </note>
          <note>
            --------------------------------------------------------------------------------
          </note>
          <note>
            ----------
          </note>
          <note>
            1 § Justering av protokoll
          </note>
          <note>
            Justerades protokollet för den 12 december.
          </note>
          <note>
            2 § Meddelande om val
          </note>
          <note>
            Andre vice talmannen meddelade att val av förste vice talman
            och val av tre riksrevisorer skulle äga rum torsdagen den 19 december.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2002/03:68
          </note>
          <note>
            Till riksdagen
          </note>
          <note>
            Interpellation 2002/03:68 om moms på skidliftar av Håkan Larsson
            (c)
          </note>
          <note>
            Interpellationen kommer att besvaras den 23 januari 2003.
          </note>
          <note>
            Orsaken är andra externa engagemang samt juluppehållet för interpellationsdebatter
            i kammaren.
          </note>
          <note>
            Stockholm den 13 december 2002
          </note>
          <note>
            Finansdepartementet
          </note>
          <note>
            Bosse Ringholm
          </note>
          <note>
            Interpellation 2002/03:75
          </note>
          <note>
            Till riksdagen
          </note>
          <note>
            Interpellation 2002/03:75 av Carl-Axel Johansson om skuldsatta
            barn
          </note>
          <note>
            Interpellationen kommer att besvaras den 21 januari 2003.
          </note>
          <note>
            Skälet till dröjsmålet är att interpellationstillfällen i kammaren
            saknas.
          </note>
          <note>
            Stockholm den 16 december 2002
          </note>
          <note>
            Justitiedepartementet
          </note>
          <note>
            Thomas Bodström
          </note>
          <note>
            Interpellation 2002/03:81
          </note>
          <note>
            Till riksdagen
          </note>
          <note>
            Interpellation 2002/03:81 av Inger René (m) om tillfälliga uppehållstillstånd
          </note>
          <note>
            Interpellationen kommer att besvaras fredagen den 24 januari
            2003.
          </note>
          <note>
            Skälet till dröjsmålet är att det saknas interpellationstillfällen
            i kammaren.
          </note>
          <note>
            Stockholm den 12 december 2002
          </note>
          <note>
            Utrikesdepartementet
          </note>
          <note>
            Jan O Karlsson
          </note>
          <note>
            Interpellation 2002/03:83
          </note>
          <note>
            Till riksdagen
          </note>
          <note>
            Interpellation 2002/03:83 av Rigmor Stenmark (c) om delaktighet
            i EU-
          </note>
          <note>
            arbetet
          </note>
          <note>
            Interpellationen kommer att besvaras den 31 januari 2003.
          </note>
          <note>
            Skälet till dröjsmålet är att interpellationstillfällen i kammaren
            saknas.
          </note>
          <note>
            Stockholm den 12 december 2002
          </note>
          <note>
            Utrikesdepartementet
          </note>
          <note>
            Anna Lindh
          </note>
          <note>
            Interpellation 2002/03:84
          </note>
          <note>
            Till riksdagen
          </note>
          <note>
            Interpellation 2002/03:84 av Rigmor Stenmark om handel med kvinnor
            och barn
          </note>
          <note>
            Interpellationen kommer att besvaras den 31 januari 2003.
          </note>
          <note>
            Skälet till dröjsmålet är att det saknas interpellationstillfällen
            i kammaren.
          </note>
          <note>
            Stockholm den 12 december 2002
          </note>
          <note>
            Utrikesdepartementet
          </note>
          <note>
            Anna Lindh
          </note>
          <note>
            4 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            2002/03:20 till socialutskottet
          </note>
          <note>
            Kammaren biföll talmannens förslag att motionstiden för ovanstående
            proposition skulle förlängas till den 24 januari 2003.
          </note>
          <note>
            5 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Socialutskottets betänkande 2002/03:SoU1
          </note>
          <note>
            Miljö- och jordbruksutskottets betänkanden 2002/03:MJU1 och MJU2
          </note>
          <note>
            6 § Beslut om ärenden som slutdebatterats den 16 december
          </note>
          <note>
            TU1 Utgiftsområde 22 Kommunikationer
          </note>
          <note>
            Punkt 6 (Enskilda vägar)
          </note>
          <note>
            1. utskottet
          </note>
          <note>
            2. res. 2 (m, fp, kd, c)
          </note>
          <note>
            Votering:
          </note>
          <note>
            174 för utskottet
          </note>
          <note>
            142 för res. 2
          </note>
          <note>
            1 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 1 fp, 24 v, 16 mp
          </note>
          <note>
            För res. 2: 50 m, 43 fp, 30 kd, 19 c
          </note>
          <note>
            Avstod: 1 v
          </note>
          <note>
            Frånvarande: 11 s, 5 m, 4 fp, 3 kd, 5 v, 3 c, 1 mp
          </note>
          <note>
            Punkt 8 (Översyn av Botniabanans finansiering m.m.)
          </note>
          <note>
            1. utskottet
          </note>
          <note>
            2. res. 3 (m, fp, kd)
          </note>
          <note>
            Votering:
          </note>
          <note>
            174 för utskottet
          </note>
          <note>
            99 för res. 3
          </note>
          <note>
            76 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 119 s, 1 m, 23 v, 17 c, 14 mp
          </note>
          <note>
            För res. 3: 38 m, 34 fp, 27 kd
          </note>
          <note>
            Frånvarande: 25 s, 16 m, 14 fp, 6 kd, 7 v, 5 c, 3 mp
          </note>
          <note>
            Birgitta Ohlsson (fp) anmälde att hon avsett att rösta nej men
            markerats som frånvarande.
          </note>
          <note>
            Punkt 22 (Fritidsbåtsregister)
          </note>
          <note>
            Propositioner ställdes först beträffande utskottets förslag till
            beslut och därefter i fråga om motiveringen.
          </note>
          <note>
            Förslag till beslut:
          </note>
          <note>
            1. utskottet
          </note>
          <note>
            2. förslag till beslut i res. 10 (mp, v)
          </note>
          <note>
            Votering:
          </note>
          <note>
            174 för utskottet
          </note>
          <note>
            41 för res. 10
          </note>
          <note>
            102 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag till beslut.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 11 m, 13 fp, 17 c
          </note>
          <note>
            För res. 10: 25 v, 16 mp
          </note>
          <note>
            Avstod: 39 m, 31 fp, 30 kd, 2 c
          </note>
          <note>
            Frånvarande: 11 s, 5 m, 4 fp, 3 kd, 5 v, 3 c, 1 mp
          </note>
          <note>
            Henrik S Järrel (m) anmälde att han avsett att rösta ja men markerats
            ha avstått från att rösta.
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 9 (m, fp, kd)
          </note>
          <note>
            Votering:
          </note>
          <note>
            169 för utskottet
          </note>
          <note>
            124 för res. 9
          </note>
          <note>
            24 avstod
          </note>
          <note>
            32 frånvarande
          </note>
          <note>
            Kammaren biföll utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 17 v, 18 c, 1 mp
          </note>
          <note>
            För res. 9: 50 m, 44 fp, 30 kd
          </note>
          <note>
            Avstod: 8 v, 1 c, 15 mp
          </note>
          <note>
            Frånvarande: 11 s, 5 m, 4 fp, 3 kd, 5 v, 3 c, 1 mp
          </note>
          <note>
            Punkt 35 (Flygplatskapaciteten i Storstockholmsområdet)
          </note>
          <note>
            1. utskottet
          </note>
          <note>
            2. res. 17 (m, fp)
          </note>
          <note>
            3. res. 18 (v, c, mp)
          </note>
          <note>
            Förberedande votering:
          </note>
          <note>
            94 för res. 17
          </note>
          <note>
            60 för res. 18
          </note>
          <note>
            163 avstod
          </note>
          <note>
            32 frånvarande
          </note>
          <note>
            Kammaren biträdde res. 17.
          </note>
          <note>
            Huvudvotering:
          </note>
          <note>
            140 för utskottet
          </note>
          <note>
            94 för res. 17
          </note>
          <note>
            83 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 124 s, 16 v
          </note>
          <note>
            För res. 17: 50 m, 44 fp
          </note>
          <note>
            Avstod: 9 s, 30 kd, 9 v, 19 c, 16 mp
          </note>
          <note>
            Frånvarande: 11 s, 5 m, 4 fp, 3 kd, 5 v, 3 c, 1 mp
          </note>
          <note>
            Punkt 41 (Riktlinjer m.m. för trafikupphandlingen)
          </note>
          <note>
            1. utskottet
          </note>
          <note>
            2. res. 22 (v, c)
          </note>
          <note>
            Votering:
          </note>
          <note>
            271 för utskottet
          </note>
          <note>
            45 för res. 22
          </note>
          <note>
            1 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 50 m, 43 fp, 30 kd, 15 mp
          </note>
          <note>
            För res. 22: 1 fp, 25 v, 19 c
          </note>
          <note>
            Avstod: 1 mp
          </note>
          <note>
            Frånvarande: 11 s, 5 m, 4 fp, 3 kd, 5 v, 3 c, 1 mp
          </note>
          <note>
            Punkt 42 (Färjetrafiken över Kvarken)
          </note>
          <note>
            1. utskottet
          </note>
          <note>
            2. res. 23 (c)
          </note>
          <note>
            Votering:
          </note>
          <note>
            295 för utskottet
          </note>
          <note>
            20 för res. 23
          </note>
          <note>
            2 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 50 m, 43 fp, 30 kd, 23 v, 16 mp
          </note>
          <note>
            För res. 23: 1 fp, 19 c
          </note>
          <note>
            Avstod: 2 v
          </note>
          <note>
            Frånvarande: 11 s, 5 m, 4 fp, 3 kd, 5 v, 3 c, 1 mp
          </note>
          <note>
            Punkt 50 (Postservice)
          </note>
          <note>
            1. utskottet
          </note>
          <note>
            2. res. 26 (v)
          </note>
          <note>
            Votering:
          </note>
          <note>
            286 för utskottet
          </note>
          <note>
            25 för res. 26
          </note>
          <note>
            1 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 130 s, 50 m, 44 fp, 30 kd, 19 c, 13 mp
          </note>
          <note>
            För res. 26: 24 v, 1 mp
          </note>
          <note>
            Avstod: 1 mp
          </note>
          <note>
            Frånvarande: 14 s, 5 m, 4 fp, 3 kd, 6 v, 3 c, 2 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU1 Utgiftsområde 4 Rättsväsendet
          </note>
          <note>
            Punkt 3 (Rikskriminalpolisen och Säkerhetspolisen)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            266 för utskottet
          </note>
          <note>
            51 för res. 1
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 43 fp, 30 kd, 25 v, 19 c, 16 mp
          </note>
          <note>
            För res. 1: 50 m, 1 fp
          </note>
          <note>
            Frånvarande: 11 s, 5 m, 4 fp, 3 kd, 5 v, 3 c, 1 mp
          </note>
          <note>
            Punkt 4 (Specialiserade narkotikaenheter)
          </note>
          <note>
            1. utskottet
          </note>
          <note>
            2. res. 2 (fp, m)
          </note>
          <note>
            Votering:
          </note>
          <note>
            223 för utskottet
          </note>
          <note>
            94 för res. 2
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 30 kd, 25 v, 19 c, 16 mp
          </note>
          <note>
            För res. 2: 50 m, 44 fp
          </note>
          <note>
            Frånvarande: 11 s, 5 m, 4 fp, 3 kd, 5 v, 3 c, 1 mp
          </note>
          <note>
            Punkt 9 (Vidareutbildningen, m.m.)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 12 (Ytterligare en polishögskola)
          </note>
          <note>
            1. utskottet
          </note>
          <note>
            2. res. 9 (fp, m, c)
          </note>
          <note>
            Votering:
          </note>
          <note>
            199 för utskottet
          </note>
          <note>
            115 för res. 9
          </note>
          <note>
            1 avstod
          </note>
          <note>
            34 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 27 kd, 24 v, 16 mp
          </note>
          <note>
            För res. 9: 50 m, 44 fp, 1 kd, 1 v, 19 c
          </note>
          <note>
            Avstod: 1 kd
          </note>
          <note>
            Frånvarande: 12 s, 5 m, 4 fp, 4 kd, 5 v, 3 c, 1 mp
          </note>
          <note>
            Punkt 15 (Polisförsörjningen i glesbygdsområden)
          </note>
          <note>
            1. utskottet
          </note>
          <note>
            2. res. 11 (c)
          </note>
          <note>
            Votering:
          </note>
          <note>
            290 för utskottet
          </note>
          <note>
            20 för res. 11
          </note>
          <note>
            2 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 49 m, 39 fp, 29 kd, 25 v, 16 mp
          </note>
          <note>
            För res. 11: 1 m, 19 c
          </note>
          <note>
            Avstod: 2 fp
          </note>
          <note>
            Frånvarande: 12 s, 5 m, 7 fp, 4 kd, 5 v, 3 c, 1 mp
          </note>
          <note>
            Tobias Billström (m) anmälde att han avsett att rösta ja men
            markerats ha röstat nej.
          </note>
          <note>
            Punkt 33 (Vittnen)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 41 (Lokalt brottsförebyggande arbete)
          </note>
          <note>
            1. utskottet
          </note>
          <note>
            2. res. 38 (kd)
          </note>
          <note>
            Votering:
          </note>
          <note>
            180 för utskottet
          </note>
          <note>
            30 för res. 38
          </note>
          <note>
            107 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 3 m, 1 fp, 25 v, 3 c, 15 mp
          </note>
          <note>
            För res. 38: 30 kd
          </note>
          <note>
            Avstod: 47 m, 43 fp, 16 c, 1 mp
          </note>
          <note>
            Frånvarande: 11 s, 5 m, 4 fp, 3 kd, 5 v, 3 c, 1 mp
          </note>
          <note>
            Punkt 47 (Prioritering av brottsoffer)
          </note>
          <note>
            1. utskottet
          </note>
          <note>
            2. res. 46 (fp, m, kd, c)
          </note>
          <note>
            Votering:
          </note>
          <note>
            174 för utskottet
          </note>
          <note>
            143 för res. 46
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 25 v, 16 mp
          </note>
          <note>
            För res. 46: 50 m, 44 fp, 30 kd, 19 c
          </note>
          <note>
            Frånvarande: 11 s, 5 m, 4 fp, 3 kd, 5 v, 3 c, 1 mp
          </note>
          <note>
            Punkt 48 (Utvärdering av nya rättshjälpslagen, m.m.)
          </note>
          <note>
            1. utskottet
          </note>
          <note>
            2. res. 47 (v)
          </note>
          <note>
            Votering:
          </note>
          <note>
            291 för utskottet
          </note>
          <note>
            25 för res. 47
          </note>
          <note>
            1 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 50 m, 44 fp, 30 kd, 19 c, 15 mp
          </note>
          <note>
            För res. 47: 25 v
          </note>
          <note>
            Avstod: 1 mp
          </note>
          <note>
            Frånvarande: 11 s, 5 m, 4 fp, 3 kd, 5 v, 3 c, 1 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UFöU1 Fortsatt svenskt deltagande i en internationell säkerhetsstyrka
            i
          </note>
          <note>
            Afghanistan
          </note>
          <note>
            Kammaren biföll utskottets förslag.
          </note>
          <note>
            7 § Beslut om ärende som slutdebatterats den 17 december
          </note>
          <note>
            SfU1 Anslag inom socialförsäkringsområdet (utgiftsområdena 10,
            11 och
          </note>
          <note>
            12)
          </note>
          <note>
            Punkt 1 (Allmänna principer för socialförsäkringarna)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (fp)
          </note>
          <note>
            4. res. 4 (c)
          </note>
          <note>
            Förberedande votering 1:
          </note>
          <note>
            44 för res. 2
          </note>
          <note>
            19 för res. 4
          </note>
          <note>
            254 avstod
          </note>
          <note>
            32 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            54 för res. 1
          </note>
          <note>
            45 för res. 2
          </note>
          <note>
            215 avstod
          </note>
          <note>
            35 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            173 för utskottet
          </note>
          <note>
            51 för res. 1
          </note>
          <note>
            92 avstod
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 24 v, 16 mp
          </note>
          <note>
            För res. 1: 50 m, 1 fp
          </note>
          <note>
            Avstod: 43 fp, 30 kd, 19 c
          </note>
          <note>
            Frånvarande: 11 s, 5 m, 4 fp, 3 kd, 6 v, 3 c, 1 mp
          </note>
          <note>
            Punkt 7 (Tillfällig föräldrapenning för egenföretagare)
          </note>
          <note>
            1. utskottet
          </note>
          <note>
            2. res. 10 (kd, m, fp, c)
          </note>
          <note>
            Votering:
          </note>
          <note>
            172 för utskottet
          </note>
          <note>
            143 för res. 10
          </note>
          <note>
            2 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 24 v, 16 mp
          </note>
          <note>
            För res. 10: 50 m, 44 fp, 30 kd, 19 c
          </note>
          <note>
            Avstod: 1 s, 1 v
          </note>
          <note>
            Frånvarande: 11 s, 5 m, 4 fp, 3 kd, 5 v, 3 c, 1 mp
          </note>
          <note>
            Punkt 10 (Mål för ökad hälsa i arbetslivet)
          </note>
          <note>
            1. utskottet
          </note>
          <note>
            2. res. 14 (fp)
          </note>
          <note>
            3. res. 15 (kd)
          </note>
          <note>
            Förberedande votering:
          </note>
          <note>
            44 för res. 14
          </note>
          <note>
            29 för res. 15
          </note>
          <note>
            243 avstod
          </note>
          <note>
            33 frånvarande
          </note>
          <note>
            Kammaren biträdde res. 14.
          </note>
          <note>
            Huvudvotering:
          </note>
          <note>
            172 för utskottet
          </note>
          <note>
            44 för res. 14
          </note>
          <note>
            99 avstod
          </note>
          <note>
            34 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 25 v, 16 mp
          </note>
          <note>
            För res. 14: 44 fp
          </note>
          <note>
            Avstod: 50 m, 30 kd, 19 c
          </note>
          <note>
            Frånvarande: 13 s, 5 m, 4 fp, 3 kd, 5 v, 3 c, 1 mp
          </note>
          <note>
            Punkt 14 (Samverkan och finansiell samordning)
          </note>
          <note>
            1. utskottet
          </note>
          <note>
            2. res. 20 (kd, m, fp, c)
          </note>
          <note>
            Votering:
          </note>
          <note>
            175 för utskottet
          </note>
          <note>
            141 för res. 20
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 1 kd, 25 v, 16 mp
          </note>
          <note>
            För res. 20: 50 m, 43 fp, 29 kd, 19 c
          </note>
          <note>
            Frånvarande: 11 s, 5 m, 5 fp, 3 kd, 5 v, 3 c, 1 mp
          </note>
          <note>
            Mikael Oscarsson (kd) anmälde att han avsett att rösta nej men
            markerats ha röstat ja.
          </note>
          <note>
            Punkt 15 (Övriga sjukförsäkringsfrågor)
          </note>
          <note>
            1. utskottet
          </note>
          <note>
            2. res. 24 (mp)
          </note>
          <note>
            Votering:
          </note>
          <note>
            185 för utskottet
          </note>
          <note>
            16 för res. 24
          </note>
          <note>
            112 avstod
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 131 s, 1 fp, 28 kd, 25 v
          </note>
          <note>
            För res. 24: 16 mp
          </note>
          <note>
            Avstod: 49 m, 43 fp, 1 kd, 19 c
          </note>
          <note>
            Frånvarande: 13 s, 6 m, 4 fp, 4 kd, 5 v, 3 c, 1 mp
          </note>
          <note>
            Gunnar Andrén (fp) anmälde att han avsett att avstå från att
            rösta men markerats ha röstat ja.
          </note>
          <note>
            Punkt 18 (Arbetsgivares kostnadsansvar m.m.)
          </note>
          <note>
            1. utskottet
          </note>
          <note>
            2. res. 28 (v)
          </note>
          <note>
            Votering:
          </note>
          <note>
            188 för utskottet
          </note>
          <note>
            28 för res. 28
          </note>
          <note>
            88 avstod
          </note>
          <note>
            45 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 130 s, 43 m, 15 mp
          </note>
          <note>
            För res. 28: 2 fp, 1 kd, 25 v
          </note>
          <note>
            Avstod: 4 m, 40 fp, 26 kd, 18 c
          </note>
          <note>
            Frånvarande: 14 s, 8 m, 6 fp, 6 kd, 5 v, 4 c, 2 mp
          </note>
          <note>
            Mikael Oscarsson (kd) anmälde att han avsett att avstå från att
            rösta men markerats ha röstat nej.
          </note>
          <note>
            Punkt 32 (Återställande av pensioner)
          </note>
          <note>
            1. utskottet
          </note>
          <note>
            2. res. 47 (v)
          </note>
          <note>
            Votering:
          </note>
          <note>
            288 för utskottet
          </note>
          <note>
            25 för res. 47
          </note>
          <note>
            4 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 50 m, 44 fp, 30 kd, 16 c, 15 mp
          </note>
          <note>
            För res. 47: 25 v
          </note>
          <note>
            Avstod: 3 c, 1 mp
          </note>
          <note>
            Frånvarande: 11 s, 5 m, 4 fp, 3 kd, 5 v, 3 c, 1 mp
          </note>
          <note>
            Punkt 34 (Flexibel pensionsålder)
          </note>
          <note>
            1. utskottet
          </note>
          <note>
            2. res. 48 (kd)
          </note>
          <note>
            Votering:
          </note>
          <note>
            284 för utskottet
          </note>
          <note>
            32 för res. 48
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 50 m, 44 fp, 23 v, 19 c, 16 mp
          </note>
          <note>
            För res. 48: 30 kd, 2 v
          </note>
          <note>
            Frånvarande: 12 s, 5 m, 4 fp, 3 kd, 5 v, 3 c, 1 mp
          </note>
          <note>
            Punkt 35 (Samordning av engångsbelopp inom yrkesskadeförsäkringen
            m.m.)
          </note>
          <note>
            1. utskottet
          </note>
          <note>
            2. res. 49 (v)
          </note>
          <note>
            Votering:
          </note>
          <note>
            279 för utskottet
          </note>
          <note>
            38 för res. 49
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 50 m, 44 fp, 30 kd, 19 c, 3 mp
          </note>
          <note>
            För res. 49: 25 v, 13 mp
          </note>
          <note>
            Frånvarande: 11 s, 5 m, 4 fp, 3 kd, 5 v, 3 c, 1 mp
          </note>
          <note>
            Punkt 37 (Bostadstillägg vid särskilt boende)
          </note>
          <note>
            1. utskottet
          </note>
          <note>
            2. res. 51 (m, fp, c)
          </note>
          <note>
            Votering:
          </note>
          <note>
            204 för utskottet
          </note>
          <note>
            113 för res. 51
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 30 kd, 25 v, 16 mp
          </note>
          <note>
            För res. 51: 50 m, 44 fp, 19 c
          </note>
          <note>
            Frånvarande: 11 s, 5 m, 4 fp, 3 kd, 5 v, 3 c, 1 mp
          </note>
          <note>
            Punkt 39 (Familjepolitikens inriktning)
          </note>
          <note>
            1. utskottet
          </note>
          <note>
            2. res. 52 (fp)
          </note>
          <note>
            3. res. 53 (kd)
          </note>
          <note>
            4. res. 54 (c)
          </note>
          <note>
            Förberedande votering 1:
          </note>
          <note>
            31 för res. 53
          </note>
          <note>
            19 för res. 54
          </note>
          <note>
            267 avstod
          </note>
          <note>
            32 frånvarande
          </note>
          <note>
            Kammaren biträdde res. 53.
          </note>
          <note>
            Förberedande votering 2:
          </note>
          <note>
            44 för res. 52
          </note>
          <note>
            30 för res. 53
          </note>
          <note>
            243 avstod
          </note>
          <note>
            32 frånvarande
          </note>
          <note>
            Kammaren biträdde res. 52.
          </note>
          <note>
            Huvudvotering:
          </note>
          <note>
            175 för utskottet
          </note>
          <note>
            42 för res. 52
          </note>
          <note>
            96 avstod
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 2 m, 1 fp, 24 v, 16 mp
          </note>
          <note>
            För res. 52: 42 fp
          </note>
          <note>
            Avstod: 46 m, 1 fp, 30 kd, 19 c
          </note>
          <note>
            Frånvarande: 12 s, 7 m, 4 fp, 3 kd, 6 v, 3 c, 1 mp
          </note>
          <note>
            Punkt 42 (Beräkningsunderlag och 2,5-årsregeln m.m.)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 43 (Fördelning av mamma- och pappamånad)
          </note>
          <note>
            1. utskottet
          </note>
          <note>
            2. res. 59 (v)
          </note>
          <note>
            Votering:
          </note>
          <note>
            228 för utskottet
          </note>
          <note>
            29 för res. 59
          </note>
          <note>
            46 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 130 s, 1 m, 41 fp, 27 kd, 17 c, 12 mp
          </note>
          <note>
            För res. 59: 1 fp, 25 v, 3 mp
          </note>
          <note>
            Avstod: 41 m, 1 fp, 2 kd, 1 c, 1 mp
          </note>
          <note>
            Frånvarande: 14 s, 13 m, 5 fp, 4 kd, 5 v, 4 c, 1 mp
          </note>
          <note>
            Henrik S Järrel (m) anmälde att han avsett att rösta ja men markerats
            som frånvarande.
          </note>
          <note>
            Punkt 44 (Jämställdhetsbonus)
          </note>
          <note>
            1. utskottet
          </note>
          <note>
            2. res. 61 (fp)
          </note>
          <note>
            Votering:
          </note>
          <note>
            202 för utskottet
          </note>
          <note>
            43 för res. 61
          </note>
          <note>
            70 avstod
          </note>
          <note>
            34 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 29 kd, 25 v, 15 mp
          </note>
          <note>
            För res. 61: 43 fp
          </note>
          <note>
            Avstod: 49 m, 1 fp, 1 kd, 19 c
          </note>
          <note>
            Frånvarande: 11 s, 6 m, 4 fp, 3 kd, 5 v, 3 c, 2 mp
          </note>
          <note>
            Punkt 45 (Överlåtelse av föräldrapenningförmån till annan)
          </note>
          <note>
            1. utskottet
          </note>
          <note>
            2. res. 65 (mp)
          </note>
          <note>
            Votering:
          </note>
          <note>
            233 för utskottet
          </note>
          <note>
            15 för res. 65
          </note>
          <note>
            69 avstod
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 46 m, 30 kd, 25 v
          </note>
          <note>
            För res. 65: 15 mp
          </note>
          <note>
            Avstod: 1 s, 4 m, 44 fp, 19 c, 1 mp
          </note>
          <note>
            Frånvarande: 11 s, 5 m, 4 fp, 3 kd, 5 v, 3 c, 1 mp
          </note>
          <note>
            Punkt 59 (Aktiefonder ur ett etiskt perspektiv)
          </note>
          <note>
            1. utskottet
          </note>
          <note>
            2. res. 81 (v, mp)
          </note>
          <note>
            Votering:
          </note>
          <note>
            276 för utskottet
          </note>
          <note>
            41 för res. 81
          </note>
          <note>
            32 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 133 s, 50 m, 44 fp, 30 kd, 19 c
          </note>
          <note>
            För res. 81: 25 v, 16 mp
          </note>
          <note>
            Frånvarande: 11 s, 5 m, 4 fp, 3 kd, 5 v, 3 c, 1 mp
          </note>
          <note>
            Punkt 60 (Ideella fonder)
          </note>
          <note>
            1. utskottet
          </note>
          <note>
            2. res. 82 (v, mp)
          </note>
          <note>
            Votering:
          </note>
          <note>
            272 för utskottet
          </note>
          <note>
            42 för res. 82
          </note>
          <note>
            2 avstod
          </note>
          <note>
            33 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 132 s, 49 m, 44 fp, 28 kd, 19 c
          </note>
          <note>
            För res. 82: 1 kd, 25 v, 16 mp
          </note>
          <note>
            Avstod: 1 s, 1 kd
          </note>
          <note>
            Frånvarande: 11 s, 6 m, 4 fp, 3 kd, 5 v, 3 c, 1 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            8 § Energi
          </note>
          <note>
            Föredrogs näringsutskottets betänkande 2002/03:NU3
          </note>
          <note>
            Utgiftsområde 21 Energi (prop. 2002/03:1 delvis).
          </note>
          <note type="speaker">
            Anf. 1 ESKIL ERLANDSSON (c):
          </note>
          <note>
            Fru talman! Jag vill börja med att tacka för att vi återigen
            får tillfälle att diskutera den svenska energipolitikens problem
            och möjligheter.
          </note>
          <note>
            I den diskussion som har uppstått de senaste veckorna om vårt
            svenska energisystem och speciellt kärnkraftens vara eller icke
            vara tycks det som om vissa delar av vårt samhälle underblåser
            en inställning att Sverige är och ska förbli beroende av kärnkraft.
            Det må väl vara hänt, men det tycks som om vissa av riksdagens
            partier talar med dubbla tungor i detta avseende. Därför vill
            jag veta, fru talman, utifrån dagens debatt, om de här i kammaren
            närvarande riksdagspartierna menar allvar med sitt tal om omställningen
            av vårt energisystem eller inte.
          </note>
          <note>
            För Centerpartiets del kan jag säga att vi inte tvekar. Vi är
            och har länge varit övertygade om att en förnybar energiproduktion
            är den enda hållbara lösningen för framtiden. På köpet får vi
            då, om vi ställer om vårt energisystem, en chans att skapa framstående
            teknik och kan bli en betydande exportör av den tekniken, vilket
            jag tycker borde intressera de ledamöter som finns i kammaren
            nu och vilka till större delen företräder näringsutskottet.
          </note>
          <note type="speaker">
            Anf. 2 ULLA LÖFGREN (m):
          </note>
          <note>
            Fru talman!
          </note>
          <note>
            Midvinternattens köld är hård, stjärnorna gnistra och glimma.
          </note>
          <note>
            Ljusen är släckta i enslig gård sedan långt före midnattstimma.
          </note>
          <note>
            Månen vandrar sin tysta ban, snön lyser vit på fur och gran.
          </note>
          <note>
            Månen gulaktigt lyser.
          </note>
          <note>
            Barnen i stugan fryser.
          </note>
          <note>
            Ja, denna travestering av Viktor Rydberg kan snart vara verklighet.
            I ensliga gårdar, i 70-talsvillor eller på den elintensiva industrins
            kontorsrum sover ingen längre tryggt. Och vad beror då det på?
            Det är lätt att säga att sommaren har varit för vacker och torr
            och att vintern kom för fort. Därför kan vattenkraftverken i Norden
            inte gå för fullt, och det är därför elpriserna stiger.
          </note>
          <note>
            För den unga familj som gjort sitt livs största investering i
            en eluppvärmd villa är detta ingen tröst. När de står där och
            ska betala de ständigt stigande elräkningarna, höjningar som de
            inte har kalkylerat med, hjälper inga försäkringar om att elprishöjningarna
            beror på vädret. De ska slanta av med pengar till räkningarna
            - pengar som kanske inte finns när räntor, amorteringar och fastighetsskatt
            är betald. Då återstår bara att släcka lyset och att kanske, som
            förr i världen, krypa ned hela familjen under långullfällen när
            natten kommer.
          </note>
          <note>
            Beslutar de sig i stället för att med skattade pengar investera
            i energibesparande åtgärder får de dyrt betala det via höjd fastighetsskatt.
            De sitter fast i rävsaxen, med andra ord.
          </note>
          <note>
            Vattenbristen är inte heller hela förklaringen till de ständigt
            höjda elkostnaderna.
          </note>
          <note>
            Fru talman! Det är regeringen och de partier som stod bakom energiuppgörelsen
            1997 som måste ta på sig ansvaret för den nuvarande situationen.
          </note>
          <note>
            Uppgörelsen var ett misslyckande. Den energipolitik som uppgörelsen
            bygger på har visat sig vara ett önsketänkande.
          </note>
          <note>
            De energipolitiska stöden har kostat statskassan stora pengar
            men gett magert resultat. Den förda politiken har ökat vår sårbarhet,
            och det är detta som blir märkbart under år när det är ont om
            vatten i vattenmagasinen i norr.
          </note>
          <note>
            Vi kommer att få effektproblem denna vinter. Trots vetskapen
            om detta står partierna bakom energiuppgörelsen fast vid sitt
            beslut om att avveckla hälften av Sveriges elproduktion.
          </note>
          <note>
            Jag tycker att det är lite märkligt att Eskil Erlandsson i den
            nuvarande situationen ändå står fast vid energiuppgörelsen, fastän
            det är uppenbart att den var helt felaktig. Uppgörelsen har inte
            gett den stabilitet som behövs för att det ska investeras i ny
            elproduktion, och det har vi ju fått erfara.
          </note>
          <note>
            Fru talman! För varje dag som går blir det alltmer uppenbart
            att beslutet om en stängning av Barsebäck var felaktigt och att
            beslutet om en förtida avveckling av kärnkraften var felaktigt.
            Med den energipolitik som överenskommelserna med diverse bakåtsträvande
            och tillväxtfientliga partier har givit kommer vi att få leva
            med en stor osäkerhet om energitillgången och om prisutvecklingen
            på el. Detta drabbar inte bara hushållskunder och elintensiv industri
            med höjda priser. Det drabbar hela landets tillväxt, och det drabbar
            jobben.
          </note>
          <note>
            Men det är inte bara höjda priser och en ökad sårbarhet som blir
            följden av detta felaktiga beslut. Miljön påverkas också, eftersom
            det under överskådlig tid är endast kol- och oljeeldade kraftverk
            som kan ersätta det effektbortfall som en avveckling av kärnkraften
            medför. Visserligen exporterar vi stora delar av våra utsläpp
            till i första hand Danmark, men anser näringsministern att det
            är förenligt med Sveriges åtagande enligt Kyotoprotokollet att
            föra en energipolitik som ökar koldioxidutsläppen i världen?
          </note>
          <note>
            Fru talman! Elmarknadsreformen var en framgång. Den har gjort
            att vi nu utnyttjar våra samlade produktionsresurser bättre inom
            den gemensamma elmarknaden. Den har pressat produktionskostnaderna.
            Ingenting av detta har dock kommit konsumenterna till godo. Och
            varför inte? Jo, på grund av de exempellösa skattehöjningar som
            regeringen genomfört under en följd av år.
          </note>
          <note>
            Jag kan bara citera Lena Melin i Aftonbladet häromveckan: Skatten
            har ökat med 158 % på tio år. Där är förklaringen.
          </note>
          <note>
            Som grädde på moset har nu den gröna skatteväxlingen påbörjats
            och fortsätter, vilket vi kan se exempel på i årets budget. Detta
            ökar osäkerheten ytterligare och leder till fortsatta fördröjningar
            av industrins viktiga investeringsbeslut.
          </note>
          <note>
            Tycker näringsministern att det är rimligt att 40 % av elpriset
            är skatt?
          </note>
          <note>
            Fru talman! Elanvändningen ökar både i Sverige och i de andra
            länder som utgör den gemensamma elmarknaden. I Sverige har elanvändningen
            ökat stadigt och var under förra året större än någonsin tidigare.
            Prognoserna pekar på att elanvändningen kommer att fortsätta att
            öka. Man kan också konstatera att elanvändningen under en lång
            följd av år har ökat betydligt mer än vad experter knutna till
            utredningar och energikommissioner trott vara möjligt, och detta
            trots omfattande satsningar på energieffektiviseringar.
          </note>
          <note>
            Fru talman! Elförbrukningen i Sverige uppnådde redan förra året
            den nivå som Energikommissionen trodde skulle inträffa år 2010.
            Vilka bedömningar gör regeringen när det gäller elbehovet? Anser
            näringsministern att det behövs mindre eller mer el i framtiden?
          </note>
          <note>
            Fru talman! Marginalerna i den svenska elförsörjningen är nu
            mycket små. Vattenkraften står för i runda tal halva den svenska
            elproduktionen och kärnkraften för den andra halvan. Årets torrsommar
            har visat vilka konsekvenser detta kan medföra. Vår slutsats är
            att det är nödvändigt att energipolitiken, inte minst vad gäller
            energiskattesystemet, utformas så att det blir intressant att
            investera i en utökad elproduktion. Det bör också undersökas hur
            överföringskapaciteten mellan den gemensamma marknadens olika
            regioner kan utökas.
          </note>
          <note>
            Tillgången på elenergi påverkar priset. Elmarknaden är avreglerad,
            och på en avreglerad marknad fungerar det tveklöst så att en bristvara
            får ett högre pris. Så ska det också vara, men det kräver givetvis
            att man för en ansvarsfull energipolitik så att inte denna brist
            uppstår. Vi tycker därför att beslutet om en förtida avveckling
            av kärnkraften ska rivas upp. Vi vill möjliggöra att
          </note>
          <note>
            Barsebäck 1 startas igen. Vi vill att tankeförbudslagen ska slopas
            och att den gröna skatteväxlingen ska upphöra. Klara besked om
            detta även från näringsministerns sida skulle vara bra för kraftindustrin
            och svenska familjer.
          </note>
          <note>
            Kraftindustrin skulle därmed få de signaler som behövs för att
            våga investera för framtiden.
          </note>
          <note>
            Med detta, fru talman, vill jag yrka bifall till reservation
            1.
          </note>
          <note type="speaker">
            Anf. 3 EVA FLYBORG (fp):
          </note>
          <note>
            Fru talman! Vi fortsätter regera - ja, så sade Göran Persson
            glatt på valnatten 1998. Vi kan inse, så här drygt fyra och ett
            halvt år efteråt, att detta glada utrop har medfört ett mycket
            högt pris för Sverige och för miljön.
          </note>
          <note>
            När man går ut i en vanlig livsmedelsbutik, fru talman, och ska
            köpa mjölk, smör, bröd, rökt skinka eller något annat finns det
            ett bäst-före-datum så att man ska veta när gränsen är nådd för
            att födan ska vara tjänlig. Bortanför det datumet äter man på
            egen risk, och ganska snart börjar det lukta ganska illa om paketen
            i kylskåpet.
          </note>
          <note>
            Fru talman! Vi borde ha ett bäst-före-datum även för politiska
            beslut. När det gäller energipolitiken är nämligen den gränsen
            sedan länge passerad.
          </note>
          <note>
            Ingen i debatten här i dag kommer att förneka att dagens energipolitiska
            beslut i allt väsentligt baserar sig på ett över 20 år gammalt
            beslut, det vill säga folkomröstningen om kärnkraft 1980. Allt
            utgår från detta så tolkade och omtvistade beslut. Regeringen
            klänger sig envist fast vid det passerade som en bebis vid sin
            älskade napp. De vägrar att inse att en hel del har hunnit förändras
            på 20 år och att deras snuttefilt är både trasig, möglig och bortom
            all räddning. Detta 22 år gamla beslut ligger som en död mans
            hand över hela den svenska energipolitiken.
          </note>
          <note>
            Fru talman! De energipolitiska riktlinjer som antogs av riksdagen
            1997
          </note>
          <note>
            och de som vi diskuterar här i dag skadar Sverige både som industri-
            och som miljönation. Särskilt allvarligt är det att genomföra
            den förtida avvecklingen av kärnkraften. Det innebär en kapitalförstöring
            som saknar motstycke och som kommer att medföra välfärdsförluster
            på sikt. Miljön skadas, och det blir svårare att bekämpa arbetslösheten.
            De synliga effekterna ser vi tydligt. Elpriserna stiger, och hela
            samhällets energiförsörjning hotas vid stark kyla eller vid tillfälligt
            avbrott i någon del av nätet.
          </note>
          <note>
            Samtidigt har elförbrukningen ökat konstant över åren. Sammantaget
            under till exempel år 2000 ökade elanvändningen med drygt 2 %
            netto jämfört med året innan. Även i fortsättningen förväntas
            elkonsumtionen att öka med ca 2 % per år, allt enligt den statliga
            Energimyndigheten.
          </note>
          <note>
            Efterfrågan kommer alltså att öka. Utsläppen borde däremot minska.
            Risken för torrår och stränga vintrar kvarstår, och då ska Sverige
            stänga väl fungerande, rena och säkra svenska kärnkraftverk som
            ger en stabil tillgång till el. Regeringen hoppas att man snart
            ska hitta ersättning för 50 % av den svenska energiproduktionen
            - kanske genom att bygga många fler förfulande och störande vindkraftverk,
            kanske genom att elda lite mer biobränsle i ett certifikatsystem
            som ger böter åt den som inte köper sin kvot av grön el eller
            kanske genom att köra i gång oljeeldade värmekraftverk som de
            gamla avstängda turbinerna i Karlshamn eller Stenungsund.
          </note>
          <note>
            Vi däremot, fru talman, avvisar inte tanken på att vi kan behöva
            ny kärnkraft i framtiden.
          </note>
          <note>
            Det som inte syns finns inte, säger ett gammalt talesätt. Men
            det är tyvärr inte sant. Det som inte syns, i alla fall inte till
            en början, är ju de ökade utsläpp som kommer att bli följden av
            detta energipolitiska ställningstagande eftersom vi importerar
            energi producerad av smutsig olja och kol.
          </note>
          <note>
            I nuläget importerar vi energi i en sådan mängd att det motsvarar
            fem kärnkraftverk. Praktiskt nog ska det ske en bedömning av de
            miljömässiga konsekvenserna först efter det att hela Barsebäcksverket
            är stängt. Redan i dag varnar dock den statliga Energimyndigheten
            för effekten av stängningen av Barsebäck 2. Det finns en klar
            risk för elbrist under torrår, speciellt i
          </note>
          <note>
            Sydoch Mellansverige. Utsläppen beräknas öka med 4-6 miljoner
            ton koldioxid bara vid avstängningen av Barsebäck 2. Multiplicera
            sedan detta med alla kärnkraftsreaktorer vi har i Sverige, och
            vi kan förstå att detta är en miljöförstörare utan all like.
          </note>
          <note>
            Praktiskt nog syns inte de ökade koldioxidutsläppen i Sveriges
            statistik.
          </note>
          <note>
            Energi som är importerad har statistiskt sett inga utsläpp. Häpp,
            ett utsläppens svarta hål är bildat - så praktiskt!
          </note>
          <note>
            Regeringens energipolitik har i all sin luddighet lyckats reta
            upp oss som är för en fortsatt användning av kärnkraft samtidigt
            som de som är emot i allt väsentligt är sura. Kärnkraften ska
            enligt regeringen avvecklas snabbt men samtidigt i allt väsentligt
            vara grund för en svensk energipolitik under de närmaste 30-40
            åren - fast det finns det ju ingen politisk majoritet för, säger
          </note>
          <note>
            Göran Persson.
          </note>
          <note>
            Fru talman! Det är inte alltid lätt att vara en tydlig opposition
            när det är så oklart vad regeringen egentligen vill och föreslår.
          </note>
          <note>
            Fru talman! När det gäller stängningen av Barsebäck 2 är villkoret
            att kraftbortfallet ska kompenseras inom angiven tid inte uppfyllt,
            i synnerhet inte om elkonsumtionsökningen tas i beaktande. Risken
            för effektbrist redan i dagsläget är mycket hög. Den skulle givetvis
            bli större om Barsebäck 2 skulle stängas och inga andra åtgärder
            vidtas.
          </note>
          <note>
            En stängning av Barsebäck 2 medför påtagligt negativa effekter
            för miljön, för klimatet, för ekonomin och för våra viktiga företag.
            Elpriset kommer att öka ytterligare vid en eventuell stängning.
            Även en marginell ökning kan få allvarliga återverkningar och
            konsekvenser för den elintensiva industrin i
          </note>
          <note>
            Sverige.
          </note>
          <note>
            På uppdrag av Länsstyrelsen i Skåne utförde SMHI år 2001, alltså
            förra året, en studie för att undersöka i vilken mån luftmiljön
            i Skåne påverkas om kraften i en av Barsebäcks kärnkraftsreaktorer
            ersätts med importerad el producerad i ett fossilbaserat kraftverk
            i Danmark. Studien är mycket intressant. Den visar att utsläppen
            av kväveoxider skulle öka med 14 000 ton per år. Svaveldioxider
            skulle öka med 18 000 ton per år. Dessa utsläpp skulle medföra
            en ökning av kvävenedfallet med 128 ton och svavelnedfallet med
          </note>
          <note>
            460 ton per år bara över Skåne.
          </note>
          <note>
            Denna rapport från Länsstyrelsen i Skåne är en av många som varnar
            för de stora negativa konsekvenser som kommer att uppstå vid en
            eventuell stängning av Barsebäcks andra reaktor. Vi kan konstatera
            att en stängning av
          </note>
          <note>
            Barsebäck 1 har haft påtagliga negativa effekter för miljön och
            ökar risken för klimatstörningar. En stängning av Barsebäck 2
            kommer att ytterligare förvärra miljöbelastningen.
          </note>
          <note>
            Fru talman! Vi måste bryta detta dödläge. Vi måste ta oss ifrån
            det över
          </note>
          <note>
            20 år gamla beslutet som lägger en död mans hand över hela Sveriges
            energipolitik. Det påverkar jobb, det påverkar ekonomin och det
            påverkar miljön.
          </note>
          <note>
            Bryt upp det gamla energibeslutet, ta bort tankeförbudet, tillåt
            ny kärnkraft och tillåt forskning framför allt om den nya tekniken
            och framtiden!
          </note>
          <note>
            Fru talman! Jag står bakom alla Folkpartiets reservationer i
            det här ärendet, men jag vill yrka bifall till reservation nr
            4.
          </note>
          <note type="speaker">
            Anf. 4 MARIA LARSSON (kd):
          </note>
          <note>
            Fru talman! Julen står för dörren. Den ska vi nog klara vid brasans
            sken och med varma element. Men sedan... Om det knäpper till i
            januari eller februari och blir verkligt kallt kan det bli mycket
            kallt, så kallt att det inte hjälper med långkalsonger och så
            ont om effektiv energi att industrin tvingas att stundtals stå
            stilla.
          </note>
          <note>
            Vattenkraften, som ju står för hälften av elproduktionen i vårt
            land, har i år haft dålig tillrinning, den lägsta på 50 år. Det
            är ett extremår. Bristen på vatten i kraftverkens magasin kräver
            elimport som riskerar att öka koldioxidutsläppen i vårt land med
            20 %.
          </note>
          <note>
            Fru talman! Vikten av en långsiktig och stabil energiförsörjning
            är avgörande för en framtida tillväxt i Sverige. Kristdemokraterna
            menar att inriktningen måste vara tydlig mot en ökad andel förnybar
            och inhemsk energi, och energipolitiken måste vara långsiktig.
            Spelreglerna måste ligga fast, både vad gäller skatter och bidrag,
            så att alla kan kalkylera för framtiden och veta att de kalkylerna
            håller. Konkurrensförutsättningarna för svensk industri måste
            också vara goda.
          </note>
          <note>
            I dag känns det inte tryggt i Sverige. Kylan är på väg att tränga
            in. Även om det är ett extremår i år är risken uppenbar för både
            el- och effektbrist framöver. Den energipolitik som regeringen
            presterar tillsammans med sina stödpartier är varken genomtänkt
            eller långsiktig. Jag tycker att det är graverande att regeringen
            har lagt fram en budget som sträcker sig ett år framåt i tiden.
            Så kort överblick har man. Det är inte lätt att vara vare sig
            producent eller konsument på elmarknaden i dag. Vem vågar investera
            i nya produktionsalternativ? Och vad ska en företagare i den elintensiva
            industrin tro om framtiden? Vad kommer elen att kosta? Är det
            bättre att driva näringsverksamhet någon annanstans i Europa eller
            i världen, ett ställe där man kan få besked om vad som gäller
            inför framtiden? Länder med långsiktig planering finns runtomkring
            oss.
          </note>
          <note>
            Fru talman! Centerpartiet har begärt att få ta upp detta ärende
            som aktuell debatt för att debattera just hur Sverige ska få ett
            långsiktigt hållbart energisystem. Man blir en smula förvånad.
            Det är ju Centerpartiet som tillsammans med Socialdemokraterna
            och Vänsterpartiet har träffat den uppgörelse som ska uppnå just
            detta. Nu säger Centerpartiet att det går för långsamt. Vems fel
            är det? Det är just Centerpartiet bland annat som är ansvarigt
            för att vi är där vi är just nu. Man kan dock undra något över
            det maktpolitiska spelet. När
          </note>
          <note>
            Centerpartiet tvingas väcka en motion där man ber regeringen
            återkomma i vår med de ekonomiska förutsättningarna för år 2004
            visar det att man faktiskt inte visste att regeringen skulle lägga
            fram en ettårsbudget. Det framstår för mig som ett märkligt sätt
            att bedriva samarbete på, långt borta från den tillit, ömsesidiga
            öppenhet och det förtroende som jag tycker bör prägla ett samarbete.
          </note>
          <note>
            Fru talman! Bristen på en genomtänkt och långsiktig energipolitik
            fattas oss. Sanningen är att energiuppgörelsens partier har tappat
            greppet. Det finns ingen helhetssyn. Man tillsätter den ena utredningen
            efter den andra med förhoppningen att någon ska hitta en bra lösning.
            Redan innan den så kallade
          </note>
          <note>
            SNED-utredningen, som utreder den framtida energibeskattningen,
            har kommit med sitt slutbetänkande planeras det för en ny parlamentarisk
            utredning. Egna visioner lyser med sin frånvaro, och energipolitiken
            fortsätter att vara fragmentarisk.
          </note>
          <note>
            Detta faktum har också strypt tillväxten av de miljövänliga alternativen.
          </note>
          <note>
            Det är alarmerande att EG-kommissionen måste rikta skarp kritik
            mot den svenska regeringen för att denna inte lever upp till de
            krav på miljökonsekvensbeskrivningar som gemenskapen har fastställt.
            Den politik som har förts har resulterat i att koldioxidutsläppen
            i norra Europa har ökat. När Barsebäck 1 stängdes ersattes elproduktionen
            med import av kolkraft från framför allt Danmark. Det är sanningen.
            Är Socialdemokraterna, Vänsterpartiet och
          </note>
          <note>
            Centerpartiet nöjda med detta resultat av sin förda politik?
            Jag är mycket bekymrad över att Sverige tillhör busarna i ligan
            - de som inte reducerar utan ökar sina koldioxidutsläpp.
          </note>
          <note>
            Fru talman! Att säkra energiförsörjningen i närtid och på lång
            sikt handlar vårt uppdrag om. Då måste vi se till att klimatfrågan
            står i centrum för lösningen. Att trygga elförsörjningen och handla
            så att koldioxidutsläppen minskar är de viktigaste utgångspunkterna
            för energipolitiken. Det får aldrig hända att Barsebäck 2 stängs
            av för att ersättas av kol- eller oljeeldad kraft.
          </note>
          <note>
            Att stänga en reaktor är detsamma som att öka koldioxidutsläppen
            med lika mycket som 1,1 miljoner Volvo S80 släpper ut under ett
            år om de körs 1 500
          </note>
          <note>
            mil, 1,1 miljoner. Är det detta som energiuppgörelsens partier
            är beredda att göra?
          </note>
          <note>
            Båda de konsulter som tittat närmare på stängningen av Barsebäck
            2 konstaterar i sina rapporter att vid en stängning kan inte elförsörjningen
            garanteras vintertid. Det är framför allt effektbalansen som brister.
            Konsulterna konstaterar också att en stängning kommer att innebära
            ökad import av kolkraft från förmodligen mestadels Danmark men
            även från andra länder. Man kan visserligen säga att merparten
            av produktionen och utsläppen av koldioxid sker utanför Sveriges
            gränser, men för Kristdemokraterna gör det ingen skillnad. Vi
            har inte bara ett nationellt ansvar vi har ett globalt.
          </note>
          <note>
            Vid stängningen av Barsebäck 1 efterlyste vi kristdemokrater
            en ordentlig analys både av de miljömässiga och de samhällsekonomiska
            konsekvenserna av ett stängningsbeslut. Sådana fanns inte på bordet.
            Men majoriteten i denna kammare valde ändå att fatta beslut. När
            beslut om Barsebäck 2 ska fattas i riksdagen i vår måste både
            de miljömässiga och de samhällsekonomiska konsekvenserna vara
            fullständigt genomlysta. Kan näringsministern i dag lova att detta
            kommer att vara fallet inför beslutet?
          </note>
          <note>
            Fru talman! Kristdemokraterna menar att vi måste agera klokt
            och inte dumdristigt både i närtid och på lång sikt. Vi måste
            också våga de medvetna framtidssatsningarna. Sverige ligger i
            framkant inom forskning och utveckling av solcells- och vätgasbaserade
            system. Det är två forskningsområden som kan bli mycket betydelsefulla
            om de också genererar en offensiv produktutveckling. Här vill
            Kristdemokraterna satsa 50 miljoner kronor för att komma framåt
            till en marknad som hungrar efter förnybar energi på marknadsmässiga
            villkor. Dessutom kan en betydelsefull exportmarknad ligga inom
            räckhåll. Redan nästa år kommer tre vätgasdrivna bussar att rulla
            runt i
          </note>
          <note>
            Stockholm och i ytterligare åtta europeiska städer. Kristdemokraterna
            vill verka för den sortens långsiktiga framtidslösningar som strävar
            mot att minimera fossila bränslen och maximera förnybara.
          </note>
          <note>
            Fru talman! Vi ska självfallet alla släcka lyset när vi inte
            behöver ha ljus, och vi ska stänga av våra hushållsapparater.
            Men vi måste också inse att för att vi ska ha ett sjudande näringsliv
            och värme i våra hus måste de långsiktiga lösningarna fram. Det
            ansvaret vilar för närvarande tyngst på regeringen med stödpartier.
          </note>
          <note>
            Fru talman! Jag står bakom alla Kristdemokraternas reservationer,
            men jag vill yrka bifall till reservation nr 2.
          </note>
          <note type="speaker">
            Anf. 5 INGEGERD SAARINEN (mp):
          </note>
          <note>
            Fru talman! Jag vill börja med att yrka bifall till våra reservationer
            3 och
          </note>
          <note>
            5, fast jag står naturligtvis bakom alla våra reservationer.
          </note>
          <note>
            Jag vill också börja med att vända mig till Ulla Löfgren angående
            höjd fastighetsskatt på miljöinvesteringar. Det är någonting som
            Miljöpartiet för länge sedan fick igenom i förhandlingarna med
            regeringen, men regeringen har sölat lite grann med att göra någonting
            åt det. Det är någonting som ska träda i kraft. Familjen med elvärmen
            som Ulla Löfgren talade om kan nog ganska tryggt investera i ett
            annat elsystem.
          </note>
          <note>
            I 1997 års energiuppgörelse sägs att energin ska användas så
            effektivt som möjligt. Men det slösas lika mycket med el nu som
            1997, och det enda som har hänt är att Nuteks program för effektivare
            energianvändning i det närmaste har försvunnit. Om regeringen,
            Centern och Vänsterpartiet menar allvar bör de kanske överväga
            att skapa en ny myndighet för energieffektivisering eftersom Energimyndigheten
            ändå har så många roller, uppdrag och inbyggda konflikter.
          </note>
          <note>
            I Sverige förbrukade vi nästan 16 000 kilowattimmar per capita
            år 2000.
          </note>
          <note>
            Det är 2,6 gånger mer än genomsnittet i EU-länderna. Där förbrukas
            6 000
          </note>
          <note>
            kilowattimmar per person. Det beror inte på industrin - det finns
            faktiskt industri i andra länder också. Det beror inte på klimatet
            - det är ingen stor skillnad på klimatet i norra Tyskland och
            i Götaland där de flesta svenskar bor. Skillnaden är att vi slösar
            med el.
          </note>
          <note>
            Ett av de många sätten vi slösar med el är att vi använder den
            till värme.
          </note>
          <note>
            Det innebär att elförbrukningen blir mycket ojämn över året,
            och det ställer krav på extremt hög kapacitet och överföringskapacitet
            för några få kalla timmar vart tionde år.
          </note>
          <note>
            Det är samhällsekonomiskt slöseri med en överutbyggd elsektor.
            Men vad värre är är att det bäddar för en elkris. På en perfekt
            marknad uppstår inte brist, bara höga priser. Men på vår slutkundsmarknad
            kan det bli både brist, höga priser och effektbrist med bortkoppling
            och ransonering som realistiska hot. De flesta elkunder har mer
            eller mindre fast pris - helt oberoende av spotpriset. Det gäller
            både hushåll och industrier. De har ganska obetydliga incitament
            att minska sin elförbrukning.
          </note>
          <note>
            Kombinationen av oligopol, en felbyggd marknad och mycket elvärme
            skapar en farlig instabilitet. Däremot har kärnkraftsavvecklingen
            nästan ingenting med saken att göra - om man nu talar om Barsebäck.
          </note>
          <note>
            Flera partier vill nu uppskjuta avvecklingen ännu en gång - 26
            år efter att
          </note>
          <note>
            Thorbjörn Fälldin vann valet på att lova att inte starta just
            Barsebäck 2 med hänvisning till höga elpriser på grund av torrår.
            Vi kan inte göra någonting åt torrår, men vi kan göra någonting
            åt vår elförbrukning.
          </note>
          <note>
            Det sägs också i 1997 års energiuppgörelse att stränga krav ska
            ställas på säkerhet vid användning av all energiteknik. Detta
            gäller helt klart inte den svenska kärnkraften. Hur säker den
            är vet man inte. Någon genomgripande granskning av reaktorsäkerheten
            har inte förekommit sedan 1979 års reaktorsäkerhetsutredning.
            Den nu pågående utredningen som förebådades av Anders Sundström
            1998 och som kom i gång fyra år senare är att döma av direktiven
            inte den stora utredning som behövs. Jag vill föreslå tilläggsdirektiv
            till den utredningen.
          </note>
          <note>
            Om svensk kärnkraft är så säker i en internationell jämförelse
            - bevisa det! Vilar den moderata, folkpartistiska och kristdemokratiska
            övertygelsen om att Barsebäck är säker på någon annan bevisning
            än att dessa partier brukar påstå det? Även om vi inte vet mycket
            om hur svensk kärnkraft står sig i internationell jämförelse vet
            vi att Barsebäck aldrig har varit i närheten av de säkerhetsmål
            som sattes upp av Sydkraft och Vattenfall, nämligen att den beräknade
            sannolikheten för härdsmälta per år är 1 på 100 000. Olika preliminära
            studier har visat på att sannolikheten är 10-30 gånger högre för
            de äldsta reaktorerna. Orsaken till detta är pinsamt enkel: När
            reaktorerna byggdes snålade Sydkraft med säkerheten så att det
            bara finns två oberoende elmatningar, medan andra likadana reaktorer
            har fyradubbel säkerhet. Men de får köras i alla fall. Kärnkraftsinspektionens
            tålamod verkar oändligt.
          </note>
          <note>
            Oskarshamn 1 har nu rustats och moderniserats för mer än 3 miljarder
            för att möta moderna säkerhetskrav. Om det lyckas vet vi inte,
            men om det lyckas anger det storleksordningen för vad det kostar
            att rusta en redan från början föråldrad reaktor. Då ska man minnas
            att Oskarshamn 1 är vår minsta reaktor och att kostnaden för stillestånd
            tillkommer. Under de senaste elva åren har Oskarshamn 1 inte producerat
            el ens halva tiden.
          </note>
          <note>
            Barsebäck har en minst sagt svag lönsamhet redan nu. Den kan
            inte bära upp en upprustning på flera miljarder. Det enda skälet
            till att den körs är
          </note>
          <note>
            Kärnskraftsinspektionens rabatt på säkerhet. Det är helt logiskt
            att Kärnkraftsinspektionen motsätter sig en europeisk harmonisering
            av kriterierna för kärnkraftssäkerhet. En sådan harmonisering
            kunde ifrågasätta både inspektionens beslutsgrund och ett antal
            faktiska beslut.
          </note>
          <note>
            Barsebäck 2 bör stängas snarast genom att Kärnkraftsinspektionen
            gör sitt jobb och ställer moderna säkerhetskrav. Den bör också
            stängas på ekonomiska grunder.
          </note>
          <note>
            Miljöpartiet, som har siktet inställt på avveckling av all kärnkraft,
            vill se höga säkerhetskrav och miljöskatt på kärnkraft som huvudmetoderna
            för att uppnå detta. Vi tror inte på metoden att förhandla med
            kraftindustrin om miljardersättningar och planer som sträcker
            sig över flera decennier. Vi vill öka skatten på kärnkraft eftersom
            den är mycket miljöfarlig. Uranbrytningen producerar enorma mängder
            giftigt avfall. Avfallsfrågan är inte löst. Tjernobyl har visat
            vad som kan hända när olyckan är framme. Den händer inte ofta,
            men den kan hända här också.
          </note>
          <note>
            Den svenska kärnkraften har producerat en förskräckande serie
            allvarliga incidenter där ett eller flera säkerhetssystem har
            slagits ut.
          </note>
          <note>
            Kärnkraften är på väg ut. Det kan visserligen hända att Finland
            bygger en reaktor till, men detta är långtifrån säkert. Vad som
            däremot är säkert är att
          </note>
          <note>
            Sverige har mest kärnkraft per capita i världen. Tätt efter oss
            kommer Frankrike och sedan ingenting.
          </note>
          <note>
            Det är Sverige som är ovanligt. I nuvarande EU finns det två
            länder som har avvecklat sin kärnkraft, och det är Italien och
            Österrike - båda som resultat av folkomröstningar. Snart har även
            Nederländerna avvecklat sin kärnkraft. Tyskland och Belgien har
            beslutat om slutdatum. I Storbritannien pågår avvecklingen för
            fullt även om den inte har beslutats. Av de kommande EU-
          </note>
          <note>
            länderna har Polen skrotat sina kärnkraftsbyggen efter folkomröstning.
            I USA
          </note>
          <note>
            är det 25 år sedan en reaktor beställdes.
          </note>
          <note>
            Kärnkraften har ingen framtid. Det är inte frågan om ifall den
            ska avvecklas, bara när.
          </note>
          <note>
            Vad gäller det långsiktiga energipolitiska programmet konstaterar
            jag att regeringen har valt att tillsätta Peter Nygårds som utredare.
            Han är vd för
          </note>
          <note>
            Svensk Kärnbränslehantering AB, en organisation som ägs av kärnkraftverken.
            Han är alltså betald av kärnkraftsindustrin, medan han opartiskt
            ska utreda Sveriges energiframtid. Mer behöver kanske inte sägas.
          </note>
          <note>
            Diskussionen om huruvida Vattenfall ska vara statligt eller privat
            tycker inte jag är särskilt viktig. Utskottsmajoriteten hävdar
            att Vattenfall ska förbli i statlig ägo och vara ett verktyg i
            energiomställningen - omställningen av vadå, till vadå? Det är
            tydligen till mer brunkol och stenkol och ännu mer kärnkraft,
            att döma av hur bolaget faktiskt agerar.
          </note>
          <note>
            Utskottsmajoriteten försvarar Vattenfalls agerande i Tyskland
            med att det inte är olagligt i Tyskland och tillfogar djärvt att
            man vill framhålla vikten av att Vattenfall följer den miljöpolicy
            och den etiska policy som företaget fastställt. Detta är att abdikera
            från ägaransvaret. Det kan inte vara direktionens ensak att fastställa
            företagets mål och inte heller dess ensak att döma om dessa mål
            har uppfyllts.
          </note>
          <note>
            Saken är den att Vattenfall avviker 180 grader från den svenska
            regeringens energi- och miljöpolitik, utan att kunna redovisa
            någonting positivt i gengäld. Vattenfall har förvisso blivit en
            aktör på den europeiska marknaden, men varför är detta över huvud
            taget ett mål? Vi i Miljöpartiet vill ha mer konkurrens, inte
            en utveckling mot ett fåtal dominerande bolag i Europa.
          </note>
          <note>
            Så länge staten äger Vattenfall måste staten ta sitt ägaransvar
            och sluta fördriva folk från sina hem för att bryta den extremt
            smutsiga och onödiga brunkolen.
          </note>
          <note>
            År 2001 släppte Vattenfall ut nästan 80 miljoner ton koldioxid,
            enligt sin hållbarhetsredovisning. Som jämförelse kan nämnas att
            hela Sverige släpper ut 56 miljoner ton koldioxid per år.
          </note>
          <note>
            En självklar följd av att Vattenfall har engagerat sig på detta
            sätt är att
          </note>
          <note>
            Vattenfall kommer att lobba för att bevara de förmånliga villkoren
            för stenkol och brunkol i Tyskland och därmed motsätta sig genomförandet
            av en effektiv klimatpolitik där, i Polen och i hela EU.
          </note>
          <note>
            Å andra sidan finns ingen poäng i privatiseringen av Vattenfall,
            som de borgerliga partierna förespråkar. Varför skulle ett privat
            Vattenfall förväntas uppträda mer etiskt och miljömedvetet än
            ett statligt? Problemet är att Vattenfall är för stort för att
            kunna styras ordentligt.
          </note>
          <note>
            Frågan om Hornos framtid är viktig, inte bara för dem som bor
            i Horno och för utvecklingen där utan också på grund av att det
            är flera byar som riskerar att utsättas för samma sak. Det finns
            en hel rad byar som riskerar detta. Det är därför angeläget att
            det vidtas åtgärder för att förhindra upprepningar av det som
            nu har hänt. När det gäller Vattenfalls agerande är det ytterst
            den svenska regeringen som bär ansvaret för den framtida utvecklingen.
          </note>
          <note>
            För det första bör regeringen utreda om ett stopp för brunkolsbrytningen
            och ett bevarande av byn Horno innebär att Vattenfall bryter mot
            de kontrakt som bolaget är bundet av och vilka följder detta i
            så fall skulle få. Kan Horno räddas utan att Vattenfall begår
            något kontraktsbrott tycker jag att regeringen ska tillse detta
            på lämpligt sätt genom ägardirektiv eller annat.
          </note>
          <note>
            Det har gått väldigt långt med Horno, så det är tveksamt om byn
            kan räddas, men jag anser att den svenska regeringen ska göra
            vad den kan och se om byn kan räddas.
          </note>
          <note>
            För det andra måste regeringen se till att liknande situationer
            inte uppkommer i framtiden. Den måste tydliggöra de statliga företagens
            etiska förhållningssätt. De här frågorna måste få mycket större
            fokus i framtiden.
          </note>
          <note type="speaker">
            Anf. 6 EVA FLYBORG (fp) replik:
          </note>
          <note>
            Fru talman! Jag hittade en sak i Ingegerd Saarinens anförande
            som jag höll med om, och det var Vattenfalls agerande i Tyskland
            när det gällde brunkolsbrytning. Vi är flera som är överens om
            att det är ett ytterst olämpligt uppträdande, och vi vill på alla
            sätt se till att det inte upprepas. Vi i
          </note>
          <note>
            Folkpartiet tror däremot att det nu är för sent att göra någonting
            mer för byn Horno, som är det exempel vi har talat om. I fortsättningen
            måste man absolut se till att Vattenfall lever upp till de etiska
            krav som vi har rätt att ställa på dem.
          </note>
          <note>
            Självfallet är det, precis som Ingegerd Saarinen sade, regeringens
            ansvar och ingen annans. Där är vi överens.
          </note>
          <note>
            Sedan delas våra åsikter. Ingegerd Saarinen sade: All industri
            är likadan när vi jämför till exempel ett snittvärde för energiförbrukning
            i Europa och i
          </note>
          <note>
            Sverige. Det är inte så. Svensk industri har en mycket större
            del som är just elintensiv. Det ser inte ut på samma sätt, och
            där har vi en av förklaringarna till att det går åt mer el i Sverige.
          </note>
          <note>
            Sverige är stort. Jämfört med Danmark har vi väldigt långa sträckor
            där vi ska ha kommunikationer. Det är till exempel tåg, som Miljöpartiet
            gillar, som såvitt jag vet drivs med energi från elkraft. Vi kanske
            ska ta tillbaka ångloken, men där används ju brunkol så det kanske
            inte är att föredra.
          </note>
          <note>
            De nya satsningarna, till exempel ny teknik och 3 G, är inte
            heller gratis vad gäller energi. Såvitt jag minns kommer all den
            energi som går åt till just den nya tekniken att motsvara ett
            helt nytt kärnkraftverk.
          </note>
          <note>
            Ingegerd Saarinen sade att kärnkraften inte har någon framtid
            utan att det överallt går en våg av nedläggningar, nere i Europa
            och ute i världen. Då lyssnar vi med olika öron och ser olika
            rapporter.
          </note>
          <note>
            Enligt de rapporter jag har sett byggs det ungefär 35 nya kärnkraftverk
            runtom i världen i dag. I Finland, ett land som ligger mycket
            nära, har den finska riksdagen just beslutat att tillåta ny kärnkraft
            om man är intresserad av detta. Jag har sett en uppgift - den
            kan vara felaktig, men jag har läst den i en internationell rapport
            - att Nederländerna just har annullerat sitt beslut om att lägga
            ned och avveckla kärnkraften och i stället är intresserad av att
            bygga nytt.
          </note>
          <note type="speaker">
            Anf. 7 INGEGERD SAARINEN (mp) replik:
          </note>
          <note>
            Fru talman! Svensk industri är elintensiv - det stämmer. Vi har
            en mycket elintensiv industri i Sverige, men det finns elintensiv
            industri även i andra länder.
          </note>
          <note>
            Det är egentligen inte den elintensiva industrin som är det stora
            problemet för svensk elmarknad. Om man tittar på när det kan bli
            elkris ser man att det är under vissa vinterdagar. Det som då
            är problemet är inte den svenska elintensiva industrin, utan elvärmen.
            Det är de som har elvärme som ökar sin konsumtion dramatiskt under
            kalla timmar och kalla dagar. Om vi vill ha en bra elmarknad måste
            vi alltså minska antalet hus som värms med el.
          </note>
          <note>
            Att utöka elvärmen har varit en medveten politik av regeringen
            sedan kärnkraften började byggas och man fick ett stort överskott.
            Nu ser vi effekterna av det. Någonting måste göras åt det, och
            det måste ske nu, med goda incitament.
          </note>
          <note type="speaker">
            Anf. 8 EVA FLYBORG (fp) replik:
          </note>
          <note>
            Fru talman! Jag tror inte att vi kommer längre än så i den diskussionen.
          </note>
          <note>
            Men låt oss inte glömma att Sverige är ett stort och kallt land,
            och det har självfallet betydelse för hur mycket el och energi
            vi gör av med. Det gäller kommunikationerna, som vi talade om
            tidigare. Vi måste se verkligheten som den faktiskt är.
          </note>
          <note>
            Att vi stänger kärnkraftverk är inte det som har med miljön att
            göra, säger
          </note>
          <note>
            Ingegerd Saarinen. Att vi stänger kärnkraftverk har en mycket
            stor negativ inverkan i fråga om dålig miljö och ökade utsläpp.
            Sedan kan man tycka att annat är viktigare än just miljön. Vi
            i Folkpartiet tycker att det är mycket väsentligt att ta upp det.
          </note>
          <note>
            Jag pratade tidigare om att Länsstyrelsen i Skåne med hjälp av
            SMHI
          </note>
          <note>
            hade utfört en studie där man undersökte luftmiljön i Skåne.
            Där visade man att det innebär en ökning av kvävenedfallet med
            128 ton och av svavelnedfallet med 460 ton per år enbart i Skåne
            att stänga Barsebäck 1.
          </note>
          <note>
            Fru talman! Vi har ibland olika statistikuppgifter, men jag tror
            att statens energimyndighet, Länsstyrelsen i Skåne och SMHI inte
            har hittat på några siffror. Detta är det faktiska utfallet av
            att elda med kol och olja i stället för att använda den rena,
            säkra svenska kärnkraften. Då får vi de här konsekvenserna. Inte
            kan Ingegerd Saarinen som miljövän - det tror jag absolut att
            hon och hela partiet är - tycka att det är bra med det ökade nedfallet
            över Skåne, till exempel av svavel. Det gäller inte bara Skåne
            utan även Västsverige där jag själv kommer ifrån.
          </note>
          <note>
            Miljövänner för kärnkraft är en förening som jag tycker är mycket
            bra och har fattat hela galoppen med det här med kärnkraften,
            att den är en positiv kraft i miljöhänseende. Jag tycker att Ingegerd
            Saarinen skulle kunna gå på ett av deras möten och kanske skåda
            ljuset, som vi säger.
          </note>
          <note type="speaker">
            Anf. 9 INGEGERD SAARINEN (mp) replik:
          </note>
          <note>
            Fru talman! Jag glömde att kommentera det där med 3 G. Det finns
            siffror som tyder på att det som det kommer att kräva är gravt
            överuppskattat. Jag vill i och för sig inte blanda mig i diskussionen
            om 3 G, men det kommer inte att ta så mycket energi. Det är inte
            sannolikt.
          </note>
          <note>
            Sedan gäller det elimporten. Normalt sett brukar vi importera
            85 % från
          </note>
          <note>
            Norge. Det blir alltså inte de här konsekvenserna. Nu har jag
            inte sett årets import. Det är väl sannolikt att Norge inte har
            haft så stora möjligheter att exportera i år. Men hursomhelst
            är Danmark och Tyskland - det är väl snarast de länderna som kommer
            i fråga - liksom Sverige parter av Kyotoprotokollet. De är tvungna
            att dra ned sin användning av fossila bränslen, precis som vi.
            Både Danmark och Tyskland gör även detta. De bygger betydligt
            mer än vi av förnybar energi, även om de fortfarande är ganska
            fast i sin fossila energianvändning. Men det här förhållandet
            kommer inte att fortsätta, eftersom de kommer att bli tvungna
            att dra ned på sin fossilanvändning, precis som vi. Jag tror att
            i den mån det är kolkraft som nu är importerad är det inte någonting
            som kommer att bestå. Och vad säger att det är kolkraft? Det kan
            vara vindkraft som vi har importerat. De har ganska mycket vindkraft
            i Danmark, till exempel.
          </note>
          <note type="speaker">
            Anf. 10 ULLA LÖFGREN (m) replik:
          </note>
          <note>
            Fru talman! Jag vill först säga till Ingegerd Saarinen att det
            låter hoppfullt att regeringen på Miljöpartiets initiativ tänker
            se till att det inte blir några höjningar av fastighetsskatten
            om man gör miljöinvesteringar. Vi vill ju helt ta bort fastighetsskatten,
            men i det läge som råder är detta ändå positiva signaler. Jag
            hoppas att näringsministern kan bekräfta att det är på det viset.
          </note>
          <note>
            Sedan funderar jag över hur det här med att avveckla kärnkraften
            går ihop med Miljöpartiets strävan efter en bättre miljö. Jag
            kan ju bara referera till
          </note>
          <note>
            Energikommissionen 1997 som beräknade hur vår elförbrukning skulle
            öka, och det som man hade beräknat till 2010 hade vi redan föregående
            år. Hur sannolikt tror egentligen Ingegerd Saarinen att det, med
            den nuvarande politiken, är att vi kan minska vårt elberoende
            så att vi inte kommer att bli beroende av kol- och oljekraft i
            framtiden? Det kan väl ändå inte vara förenligt med Miljöpartiets
            politik att vi ska vara det?
          </note>
          <note type="speaker">
            Anf. 11 INGEGERD SAARINEN (mp) replik:
          </note>
          <note>
            Fru talman! Beträffande fastighetsskatten vill jag säga att det
            finns en sådan uppgörelse. Framöver ska det inte medföra att man
            får en högre fastighetsskatt om man genomför miljöinvesteringar.
            Det är bara det, som jag sade, att regeringen tyvärr har sölat
            med att genomföra det här. Det borde ha varit genomfört redan
            i år. Det är en gammal överenskommelse som tyvärr inte har blivit
            genomförd.
          </note>
          <note>
            Jag anser att sannolikheten för att vi ska kunna minska vår energianvändning,
            snarast vår elanvändning, är stor. Det finns mycket att göra,
            och det är väldigt underutvecklat det som har gjorts. Det finns
            mycket stora möjligheter att effektivisera, som inte har tagits
            i bruk. Det är en stor elanvändning i hushållen. Och industrin,
            inte den elintensiva industrin men den andra industrin, har inte
            haft incitament att effektivisera. Det måste den få. Det kan göra
            oerhört mycket. Även den elintensiva industrin kan göra mycket,
            men framför allt handlar det om den industri som inte har elkostnader
            som en stor andel av sina kostnader. I Sverige är de dubbelt eller
            tredubbelt så energiintensiva som motsvarande industrier i Europa.
            Det är faktiskt ett väldigt dåligt betyg till svensk energipolitik.
          </note>
          <note type="speaker">
            Anf. 12 ULLA LÖFGREN (m) replik:
          </note>
          <note>
            Fru talman! Kärnkraften står ju för hälften av vår elförsörjning.
            Jag tror inte att sannolikheten är så stor att vi ska kunna göra
            sådana besparingar att vi kan ta bort kärnkraften.
          </note>
          <note>
            När det gäller besparingar inom industrin tror jag inte att någonting
            talar för att man kan göra så stora besparingar. Jag har följt
            den här utvecklingen genom att jag har varit aktiv i byggbranschen.
            Jag ser ju att i och med att vi ställer arbetsmiljökrav på industrier
            så ökar elförbrukningen. Vi ställer komfortkrav på olika sätt.
            Vi vill inte ha det så varmt på sommaren. Då använder vi oss av
            kyla. Det ökar elförbrukningen. En väldigt stor del av elförbrukningshöjningen
            härrör faktiskt till små industrier och till kontorsbyggnader
            för att man förbättrar luftkvaliteten. Det är också någonting
            som vi ställer krav på, så det finns alltså kolliderande mål,
            om man säger så.
          </note>
          <note>
            Men tycker Miljöpartiet och Ingegerd Saarinen att det är en bättre
            politik att stänga kärnkraften och öka koldioxidutsläppen än att
            låta kärnkraftverken vara kvar och ha fortsatt låga koldioxidutsläpp
            och kanske kunna uppnå målen enligt Kyotoöverenskommelsen?
          </note>
          <note type="speaker">
            Anf. 13 INGEGERD SAARINEN (mp) replik:
          </note>
          <note>
            Fru talman! Som jag sade anser jag att det finns väldigt stora
            möjligheter att energieffektivisera både industri och hushåll
            till exempel på grund av att industrin har mellan två och tre
            gånger högre energiintensitet än motsvarande anläggningar i andra
            europeiska länder där priserna har varit högre.
          </note>
          <note>
            Det är förskräckligt att det ser ut så i Sverige. Jag påstår
            att det är svensk miljödumpning det handlar om, och det måste
            vi göra någonting åt. Vi går in i ett nytt samhälle där det är
            helt andra saker som behövs än att vi lever på billig energi och
            faktiskt ägnar oss åt miljödumpning jämfört med andra länder.
            Så kan inte framtiden se ut när vi nu står inför en växthuseffekt.
          </note>
          <note>
            Beträffande koldioxidutsläpp och kärnkraft tror jag inte att
            det är en motsatsställning på det vis som Ulla Löfgren menar.
            Det handlar inte om antingen-eller, utan vi måste avveckla kärnkraften,
            och vi ska inte öka koldioxidutsläppen. De måste ned. Detta är
            möjligt. Vi måste lära oss att använda den energi och den el vi
            har på ett smart sätt. Det finns väldigt mycket att göra.
          </note>
          <note>
            Ett av problemen kommer vi in på i en annan debatt också. De
            flesta av de nya goda idéerna till energibesparingar och energieffektivitet
            finns i små företag. Och jag ser många exempel på att dessa små
            företag inte har pengar och kapital till att utveckla sina idéer,
            utan de läggs ned i ett alltför tidigt stadium. Det här måste
            vi göra någonting åt, tycker jag. Jag har träffat så många vid
            det här laget och hört så många vittnesmål om goda idéer som,
            innan de börjar utvecklas eller i ett tidigt skede i sin produktion,
            faller på att man inte har kapital.
          </note>
          <note type="speaker">
            Anf. 14 NILS-GÖRAN HOLMQVIST (s):
          </note>
          <note>
            Fru talman! Vi behandlar utgiftsområde 21 Energi. Jag vill börja
            dagens debatt med att tacka våra samarbetspartier, inte stödpartier
            som några i den här kammaren ofta vill säga då vi pratar om dem
            vi samverkar med.
          </note>
          <note>
            Jag vill tacka Centerpartiets och Vänsterpartiets företrädare
            för det goda samarbetet på energiområdet, och jag ser fram emot
            ett fortsatt gott samarbete under fortsättningen av mandatperioden.
          </note>
          <note>
            Efter detta ska jag gå över och kommentera vårt betänkande kring
            energiområdet. Jag ska ge bakgrunden till vår långsiktighet då
            det gäller energipolitiken.
          </note>
          <note>
            Riksdagen beslutade i juni 2002 om riktlinjerna för energipolitiken.
            Beslutet innebar att riktlinjerna från 1997 års energipolitiska
            beslut ligger fast.
          </note>
          <note>
            Enligt vad riksdagen fastställt ska den svenska energipolitiken
            ha följande övergripande mål:
          </note>
          <note>
            Den svenska energipolitikens mål är att på kort och lång sikt
            trygga tillgången på el och annan energi på med omvärlden konkurrenskraftiga
            villkor.
          </note>
          <note>
            Energipolitiken ska skapa villkor för effektiv och hållbar energianvändning
            och kostnadseffektiv svensk energiförsörjning med låg negativ
            inverkan på hälsa, miljö och klimat samt underlätta omställningen
            till ett ekologiskt uthålligt samhälle. Vidare ska energipolitiken
            bidra till ett breddat energi-, miljö- och klimatsamarbete i Östersjöregionen.
            Energipolitiken ska därför utformas så att energimarknaden ges
            en säker tillgång på energi - el, värme, bränslen och drivmedel
            - till rimliga priser.
          </note>
          <note>
            Regeringens redovisning av elmarknadspolitiken görs med hjälp
            av sex resultatindikatorer. Dessa indikatorer är prisutveckling
            på den nordiska elbörsen, elpriser till slutanvändare, strukturutveckling,
            nättariffer, antal ärenden vid tillsynsmyndigheten samt effekt-
            och elbalans.
          </note>
          <note>
            Man kan kommentera elpriser och utveckling utifrån det som hänt
            de senaste veckorna. Jag tänker överlåta till energiministern
            att kommentera det lite mer ingående i sitt anförande.
          </note>
          <note>
            Elpriserna har varit sjunkande på spotmarknaden från elreformen
            år 1996
          </note>
          <note>
            och fram till 2000-talet. Under våren 2001 vände trenden, och
            priserna steg kraftigt. Den främsta orsaken till prisstegringen
            var att tillrinningen var lägre än normalt i Norge under början
            av året. I dag ser vi elpriser som vi inte trodde var möjliga
            då vi genomförde omställningen på energiområdet. Det beror på
            att det var en mycket torr sommar samt en extremt torr höst med
            ringa nederbörd. Därför ser vi i dag att våra vattenmagasin både
            i Sverige och i
          </note>
          <note>
            Norge endast är fyllda till 75-80 % av det normala vid denna
            tidpunkt på året. Det innebär att spotpriset nu stigit mycket
            kraftigt. Det är inte priset för leverans i dag, utan det som
            ligger framåt 2003, alltså i februari-mars nästa år.
          </note>
          <note>
            Många vill skylla detta på den avreglerade elmarknaden. Det är
            inte rätt.
          </note>
          <note>
            Vi kan konstatera att den svenska omregleringen av elmarknaden
            fungerade.
          </note>
          <note>
            Det är så här marknaden kommer att fungera framöver om det blir
            en torr sommar.
          </note>
          <note>
            Fru talman! Målet för politiken för ett uthålligt energisystem
            är att energin ska användas så effektivt som möjligt med hänsyn
            tagen till alla resurstillgångar. Stränga krav ska ställas på
            säkerhet och omsorg om hälsa och miljö vid användning och utveckling
            av energiteknik. Programmet indelas i energipolitiska åtgärder
            på kort sikt, åtgärder för ett långsiktigt uthålligt energisystem
            samt energipolitiskt motiverade internationella klimatinsatser.
          </note>
          <note>
            Jag vill flika in att vi socialdemokrater, centerpartister och
            vänsterpartister i energipolitiken tar ett ansvar både nationellt
            och globalt kring utsläppen.
          </note>
          <note>
            Jag vill också säga till Eva Flyborg och Maria Larsson att det
            kanske är på sin plats att ni går hem och tar kontakt med era
            respektive partikamrater som sitter i Flex-Mex-utredningen för
            att ta reda på vad de gör i denna kommitté.
          </note>
          <note>
            Där tar vi faktiskt ett ansvar för den globala utvecklingen och
            ser till att vi tar vår andel av Kyotoprotokollet. Vi har spetsat
            det lite ytterligare. Vi ska ta en större andel av det. Det är
            kanske på sin plats att ni pratar med medlemmarna i kommittén
            för att se vad vi gör på området.
          </note>
          <note>
            Energipolitiska åtgärder på kort sikt är den del av programmet
            som avser att kompensera bortfallet av elproduktion från andra
            reaktorn i Barsebäck. Ett villkor för stängning av Barsebäcks
            andra reaktor är att bortfall av elproduktion kan kompenseras
            genom tillförsel av ny produktion och minskad användning av el.
            Syftet med åtgärderna inom det kortsiktiga programmet är att under
            perioden 1998-2002 minska användningen av el för uppvärmning och
            öka tillförseln av el och värme från förnybara energikällor och
            utnyttja det befintliga energisystemet effektivare.
          </note>
          <note>
            Regeringen har tillsatt en utredare, Bo Bylund, generaldirektör
            för Banverket, som har i uppdrag att föra diskussioner med kraftvärmeföretagen
            om hur vi fortsättningsvis ska kunna avveckla verksamheten. Kammaren
            ska till våren diskutera en eventuell stängning av Barsebäck 2.
            Vi har två konsultrapporter till grund för vårt ställningstagande.
            Vi vet inte om vi kommer att stänga Barsebäck 2. Framtiden får
            utvisa det. Regeringen tittar på frågan ihop med oss som tillhör
            förhandlingsgruppen.
          </note>
          <note>
            Målet med insatserna för minskad elanvändning är att åtgärderna
            ska leda till minskad årlig elanvändning på 1,5 terawattimme under
            perioden 1998-
          </note>
          <note>
            2002. Regeringens måluppfyllelse för minskad elanvändning och
            den ökade produktionen av mottryck i fjärrvärmesystemet motsvarar
            ca 1,2 terawattimme baserat på de ansökningar som beviljats medel
            till och de utbetalningar som gjorts under perioden 1998-2001.
          </note>
          <note>
            Fru talman! Målet för åtgärderna för ökad tillförsel av el från
            förnybara energikällor är att öka tillförseln med totalt 1,5 terawattimme
            per år under perioden 1998-2002. Fördelningen mellan energislagen
            är 0,75 terawattimme biobränslebaserad kraftvärme, 0,5 terawattimme
            vindkraft och 0,25 terawattimme småskalig vattenkraft. Regeringen
            konstaterar att målen avseende stöden för utbyggnad av vindkraft
            och biobränsleeldade kraftvärmeverk kommer att nås inom programperioden.
          </note>
          <note>
            Åtgärder för effektivare energianvändning syftar till att främja
            en effektiv användning av energi och omfattar främst information
            och kunskapsspridning till olika målgrupper. Redovisning av måluppfyllelsen
            görs utifrån kvalitativa variabler, och regeringen påpekar att
            det av olika skäl är svårt att ställa upp relevanta kvantitativa
            mål.
          </note>
          <note>
            Fru talman! För de energipolitiska åtgärderna på lång sikt gäller
            den del av programmet som innebär en långsiktig satsning på forskning,
            utveckling och demonstration av ny energiteknik under perioden.
          </note>
          <note>
            Fru talman! När det gäller redovisning av anslagen för 2004 fanns
            det i propositionen inte fastställt hur vi skulle finansiera 2004.
            Vi har självklart resonerat med våra samarbetspartier om vilka
            pengar vi pratar om långsiktigt.
          </note>
          <note>
            Vi vill ge regeringen till känna att i samband med vårpropositionen
            tydliggöra finansieringen för 2004 beträffande det nämnda anslaget.
          </note>
          <note>
            Fru talman! Jag vill yrka bifall till förslaget i näringsutskottets
            betänkande
          </note>
          <note>
            NU3 och avslag på samtliga reservationer.
          </note>
          <note type="speaker">
            Anf. 15 MARIA LARSSON (kd) replik:
          </note>
          <note>
            Fru talman! Jag tackar för högläsningen ur inriktningen för det
            energipolitiska programmet. Det är mycket vacker läsning. Det
            är mycket bra som står där. Det är viktigt att detta följs upp
            i form av handling.
          </note>
          <note>
            Jag vill fråga Nils-Göran Holmqvist om han anser att resultatet
            av stängningen av Barsebäck 1 som har lett till ökat koldioxidutsläpp
            är förenligt med inriktningen på de energipolitiska målen?
          </note>
          <note>
            Jag skulle också vilja fråga om Nils-Göran Holmqvist personligen
            känner stolthet och tillfredsställelse över det beslut som då
            fattades.
          </note>
          <note>
            I årets budget fanns ett förslag om förändrade skatteregler för
            fjärrleveranser till industrin som egentligen gick emot alla de
            mål som finns uppsatta i riktlinjerna för energipolitiken. Hur
            kommer det sig att Socialdemokraterna lade fram ett förslag som
            i praktiken innebär att man gör det dyrare för de industrier som
            har gjort goda miljöval? Detta förslag går tvärs emot de energipolitiska
            inriktningarna. Det är en smula märkligt. Jag tycker att det tarvar
            en förklaring.
          </note>
          <note type="speaker">
            Anf. 16 NILS-GÖRAN HOLMQVIST (s) replik:
          </note>
          <note>
            Fru talman! Vi i vårt utskott hanterar inte frågan om skatter
            över huvud taget. Det är skatteutskottet som har hand om detta.
            Jag vet, av de kontakter jag har med skatteutskottet, att de har
            tagit upp den här frågan. De har också skrivit om energiskatterna
            på industriområdet. Jag vet att det kommer att rättas till. Detta
            var någonting som hände i samband med förhandlingsarbetet för
            att få ihop budgeten tillsammans med våra samarbetspartier. Man
            hade inte klart för sig att det blev den här effekten. Jag är
            på det klara med att det kommer att förändras.
          </note>
          <note>
            Jag är självfallet stolt över vår energipolitik. Jag skulle inte
            kunna stå här i talarstolen och säga någonting annat. Jag är stolt
            över de beslut som vi har fattat där vi går framåt. Vi har också
            tagit det första steget genom att stänga ett kärnkraftsaggregat.
            Nu är vi också på väg att stänga det andra så småningom. Kärnkraften
            är ingen framtida energikälla. Vi måste hitta andra saker.
          </note>
          <note>
            Därför är jag stolt över detta.
          </note>
          <note type="speaker">
            Anf. 17 MARIA LARSSON (kd) replik:
          </note>
          <note>
            Fru talman! Det blev ju bakläxa för regeringen när det gäller
            fjärrvärmeleveranserna. Det fanns en stor majoritet i finansutskottet
            för att skicka tillbaka det ärendet. Jag tycker att det är lite
            farligt att stå med alltför stolta paroller om de resulterar i
            förslag som går i totalt motsatt riktning. Nu var det ju bra att
            riksdagen kunde justera detta och ändra det.
          </note>
          <note>
            Sedan noterar jag att Nils-Göran Holmqvist är stolt över att
            utsläppen av koldioxid har ökat och att växthuseffekten har förvärrats
            på grund av stängningen av Barsebäck 1. Det är ju detta som blir
            resultatet. Det är därför som vi kristdemokrater så starkt betonar
            att vi måste kunna ersätta kärnkraften. Vi tycker också att den
            ska fasas ut, men vi ska göra det genom att ersätta den med det
            som är bättre ur miljösynpunkt och ur växthuseffektssynpunkt.
            Det uppnåddes inte med stängningen av Barsebäck 1. Därför är jag
            en smula förvånad över den stolthet som nu utbreder sig i riksdagens
            talarstol.
          </note>
          <note>
            Jag hoppas, Nils-Göran Holmqvist, att vi tillsammans ordentligt
            ska genomlysa konsekvenserna av en stängning av Barsebäck 2 så
            att samma sak inte upprepas en gång till, nämligen att miljön
            försämras. Jag menar att det står i strid med det som Nils-Göran
            Holmqvist alldeles nyss sade om att ta ett globalt ansvar. Vi
            kan inte bara se till var utsläppen produceras någonstans.
          </note>
          <note>
            Även om det är svensk kraft som är beställd i Danmark, Polen
            eller någon annanstans har vi ett ansvar. Därför måste vi titta
            väldigt noga på miljökonsekvensanalyserna av en stängning av nästa
            reaktor. Stängningen av en reaktor motsvarar koldioxidutsläppen
            från 1,1 miljoner bilar av modell Volvo
          </note>
          <note>
            S 80 som kör 1 500 mil på ett år. Det är en bra jämförelsesiffra.
            Det blir ett tydligt språk.
          </note>
          <note type="speaker">
            Anf. 18 NILS-GÖRAN HOLMQVIST (s) replik:
          </note>
          <note>
            Fru talman! Utsläppen av koldioxid är ingenting som vi har åstadkommit
            här i Sverige. De kommer från den elproduktion som sker i Danmark.
            Danmark gör också saker på det här området. De ser till att rationalisera,
            och de gör kraftverken effektivare. De lyder också under Kyotoprotokollet.
            De kommer också att ställas inför det faktum att de måste göra
            detta.
          </note>
          <note>
            Det vi gör, Maria Larsson, är att vi tar ansvar för svensk energipolitik.
            Vi ser till att vi börjar fasa ut kärnkraften. Men vad gör Maria
            Larsson och hennes parti? De sitter still i båten och säger, precis
            som moderater och folkpartister, att vi ska vänta och se. Men
            förr eller senare måste ni också fatta det här beslutet. Vi har
            gjort det i tid. Den dagen när dessa kärnkraftverk är utslitna
            står vi inför det faktum att vi måste hitta någonting annat. Vi
            ger möjligheter att göra detta mycket tidigare.
          </note>
          <note type="speaker">
            Anf. 19 LENNART BEIJER (v):
          </note>
          <note>
            Fru talman! Den energiuppgörelse som gjordes 1997 har avancerat
            framåt i olika former. Vi kan nu säga att vi är inne på sjätte
            året av samarbete mellan tre olika partier över blockgränserna.
            Vi kan kanske inte alltid hålla sams i alla andra frågor, men
            i energifrågan har vi lyckats att undan för undan komma framåt
            och komma över olika problem. Nu har vi kanske hittat den rätta
            vägen.
          </note>
          <note>
            Samtidigt som vi har den här enigheten kan vi konstatera att
            det finns rätt olika motioner och reservationer i betänkandet.
            Det är alltså en ganska spretig opposition där man måhända också
            kan utläsa en viss kristdemokratisk kluvenhet.
          </note>
          <note>
            Nu har energifrågan blivit intressantare igen. Det är bra att
            vi får en sådan situation att frågan blir lite hetare. Höga priser
            gör naturligtvis att fler är intresserade. Jag vill påstå att
            den elmarknad vi har fungerar helt okej. Den ska fungera på det
            här sättet. När det är torra somrar går priserna upp. Vi har dessutom
            fått balans mellan tillgång och efterfrågan. Det börjar i sin
            tur ge lite resultat såtillvida att aktörerna på marknaden nu
            börjar diskutera nyinvesteringar, till exempel kraftvärme, vindkraft
            och så vidare. Det är just detta som har varit problemet i många
            år. Elpriset har varit så lågt att kraftindustrin inte har sett
            någon anledning att nyinvestera.
          </note>
          <note>
            Då blir man lite undrande när pessimisterna Eva Flyborg och Ulla
            Löfgren med djup stämma säger att kylan tränger in och att industrin
            riskerar att stanna. Egentligen kräver man att det alltid ska
            finnas tillgång till mycket och billig el. Nog tycker jag att
            detta liknar vad vilken plananhängare som helst skulle påstå.
            Här gäller det att få ordning inom landets gränser så att det
            finns tillräckligt med el och att den dessutom är billig. Jag
            måste säga till moderater och folkpartister att detta med en fri
            marknad är ett problem, men nog brukar ni väl kunna handskas med
            detta. Inte ska vi vänsterpartister behöva tala om hur en fri
            marknad ska fungera på elsidan.
          </note>
          <note>
            Den nuvarande elprissituationen visar också vilka brister som
            finns kvar i vårt svenska energisystem. Ingegerd Saarinen tog
            till exempel upp att vi faktiskt fortfarande använder el för att
            värma upp en väldig massa bostäder i det här landet. Att vi använder
            så stor del av elproduktionen för att hålla värme i våra bostäder
            gör att vi får den stora skillnaden mellan sommar och vinter i
            Sverige. Detta beror på att vi har haft en stor uppbyggnad av
            kärnkraft och stor tillgång till billig el. Man har mer eller
            mindre tvingat på oss husägare den här formen av uppvärmning.
          </note>
          <note>
            Det lustiga är att av de ungefär 8 000 nya hus som i dag produceras
            är fortfarande merparten eluppvärmda. Jag kan ta åt mig en viss
            kritik mot att vi ännu inte har lyckats få bort detta förhållande.
            Det vore annars en ganska naturlig åtgärd.
          </note>
          <note>
            Detta visar också att vi snabbare måste komma fram till en fungerande
            effekthandel på elmarknaden, så att man vet vilka åtgärder man
            ska vidta den dag när det blir jättekallt både i Sverige och i
            norra Europa i övrigt. Då måste det finnas ett system för att
            klara försörjningen.
          </note>
          <note>
            Nu finns det inte längre, Ulla Löfgren och Eva Flyborg, en massa
            reservkraft som står och väntar, för något sådant finns inte på
            en fri och avreglerad elmarknad. Detta måste vi ta med i beräkningen.
          </note>
          <note>
            Jag anser också, även om vi antagligen ännu inte på länge kommer
            att lyckas få igenom detta, att vi borde se till att också vanliga
            människor prioriterar effektivisering. I dag tycker kunder i lägenheter
            och i hus utan elvärme att de har för liten morot för att spara
            och effektivisera.
          </note>
          <note>
            Ingegerd Saarinen tog vidare upp den mindre elintensiva industrin.
            Det är klart att den billiga el som vi har haft i Sverige har
            gjort att denna industri har varit mera slösaktig än motsvarande
            industri i andra delar av Europa.
          </note>
          <note>
            Ett annat problem som man kan fundera över gäller ägandet av
            kraftbolagen i Sverige, kanske framför allt det faktum att kraftbolagen
            har ett samtidigt ägande i samma kärnkraftverk. Vi har dessutom
            egentligen bara tre stora kraftproducenter. Vi har ett oligopolliknande
            ägarförhållande, som man naturligtvis måste titta på. Möjligen
            har man trott att detta förhållande skulle kunna jämnas ut i och
            med att marknaden blir större och det blir flera aktörer som kan
            konkurrera med varandra, men det finns fortfarande problem kvar
            som måste lösas.
          </note>
          <note>
            Frågan är om en utförsäljning av hela eller delar av Vattenfall
            skulle öka konkurrensen och lösa problemet. Nej, jag tror inte
            det. Konkurrensen skulle tvärtom antagligen minska, och det enda
            stora svenskägda elbolaget skulle bli tysk-, finsk- eller franskägt.
            Jag vill ställa frågan om moderater och kristdemokrater verkligen
            menar allvar med sina utförsäljningsförslag.
          </note>
          <note>
            Som Nils-Göran Holmqvist sade är en av de stora frågorna framdeles
            att vi försöker få en situation där det politiska systemet samverkar
            med industrin.
          </note>
          <note>
            Vi tror att det är effektivare vad gäller att ställa om energisystemet
            att de här aktörerna drar åt samma håll. Vi får se hur det går
            med detta, men det skulle naturligtvis förändra diskussionen och
            förutsättningarna ganska avsevärt. Det innebär naturligtvis att
            båda sidor måste ge och ta, men jag tror faktiskt att detta kan
            få till följd att vi får en effektivare energianvändning, att
            vi får en utfasning av reaktorerna efter hand och att alla kan
            få en uppfattning om hur det kommer att bli i framtiden.
          </note>
          <note>
            Det förvånar mig att Miljöpartiet så tydligt säger att man inte
            tror på en sådan här utveckling. Man vill ha skatt på kärnkraften
            så att den går med förlust och därmed kommer att ställas av. Vi
            tror att det är en felaktig metod.
          </note>
          <note>
            Ett annat nytt grepp - låt mig kalla det så - som också kommer
            att diskuteras senare är de gröna certifikaten, en väldigt bra
            insats som jag tror kommer att snabba på ökningen av förnyelsebar
            el i systemet. Också detta är en marknadslösning. Jag kan bara
            hoppas att övriga partier tycker att det här är en minst lika
            bra väg som den vi tidigare har använt, nämligen att genom bidrag
            försöka få till stånd en sådan utveckling.
          </note>
          <note>
            Jag tycker också att det är viktigt att slå fast att vi i vårt
            land har en ganska stor elintensiv industri. Låt mig säga att
            det är 13-15 enheter som använder el som insatsvara. Vi måste
            självklart se till att de klarar konkurrensen och att de kan fortsätta
            att investera i Sverige. Jag vet att sådana stora enheter, som
            exempelvis Kvarnsvedens pappersbruk, naturligtvis har gjort analyser
            av om det är möjligt att investera i Sverige. Vad blir det för
            energikostnader och råvarukostnader? Hur kommer det att se ut
            om 25-30 år eller ännu längre fram?
          </note>
          <note>
            Jo, de gör den bedömningen att det fortfarande är intressant
            att investera i
          </note>
          <note>
            Sverige. Det gör man trots att man naturligtvis vet om att den
            stora konkurrensfördelen vad gäller elpriserna för svensk elintensiv
            industri undan för undan kommer att minska i förhållande till
            annan elintensiv industri. Man tycker att andra fördelar är så
            stora att det är värt att investera i landet.
          </note>
          <note>
            Jag tycker att det är ett bra exempel.
          </note>
          <note>
            För övrigt, fru talman, anser Vänsterpartiet att Barsebäck 2
            ska fasas ut ur elsystemet sommaren 2003. Jag yrkar därutöver
            bifall till utskottets förslag till beslut.
          </note>
          <note type="speaker">
            Anf. 20 MARIA LARSSON (kd) replik:
          </note>
          <note>
            Fru talman! Jag vet att Lennart Beijer och Vänsterpartiet intar
            samma hållning som Kristdemokraterna, nämligen att kärnkraften
            på sikt ska fasas ut. Jag har dock uppfattat Lennart Beijer som
            anhängare av samma tingens ordning som den jag förespråkar, nämligen
            att det är viktigt att man kan ersätta den utfasade kraften på
            ett bra sätt. Min direkta fråga till Lennart
          </note>
          <note>
            Beijer är om han anser att kol- och oljebaserad kraft är otänkbar
            som ersättning för den kraft som fasas ut genom ett beslut om
            Barsebäck 2. Det finns ju ett tydligt samband mellan stängning
            av en kärnkraftsreaktor och utsläpp av koldioxid.
          </note>
          <note>
            Det andra som jag skulle vilja ta upp är de gröna elcertifikaten,
            en ny väg som är utstakad. Problemet är att Sverige nu arbetar
            med ett system, medan man ute i Europa jobbar med ett system där
            man går i likartad riktning men ännu inte riktigt har kommit fram.
            För mig känns det rimligt att invänta att man kan ansluta sig
            till ett gemensamt europeiskt system. Jag vill gärna höra
          </note>
          <note>
            Lennart Beijers uppfattning i den frågan.
          </note>
          <note type="speaker">
            Anf. 21 LENNART BEIJER (v) replik:
          </note>
          <note>
            Fru talman! På Maria Larssons ledande fråga om det är bra att
            ersätta exempelvis Barsebäck 2 med kol och olja är svaret naturligtvis
            att så inte är fallet. Men det är felaktigt att ställa den frågan,
            för om man ser till Sveriges elförsörjning över året finner man
            att vi i princip hela året kan exportera. Vid vissa tider under
            den kallaste delen av året kan vi dock råka in i situationer där
            vi måste använda all el som vi har och dessutom importera så mycket
            som vi kan, beroende på att vi har en avreglerad marknad utan
            en massa tillgänglig reservkraft.
          </note>
          <note>
            Det är inte någon lösning på problemet att exempelvis låta Barsebäck
            2
          </note>
          <note>
            vara kvar eller att åter starta Barsebäck 1. Det som måste ske
            är en nyinvestering i ny och miljövänlig energiproduktion. Vi
            håller nu på att närma oss detta när vi får ett utslag på marknaden
            att det är en annan situation - det är balans mellan tillgång
            och efterfrågan, och nu kommer investeringarna.
          </note>
          <note>
            Det vore dumt, Maria Larsson, av oss att klamra oss fast vid
            den gamla kärnkraften, för då är det väldigt stor risk att vi
            inte kommer någonstans i den omställning som vi vill göra.
          </note>
          <note type="speaker">
            Anf. 22 MARIA LARSSON (kd) replik:
          </note>
          <note>
            Fru talman! För mig är klimatfrågan den stora frågan. Jag vill
            inte att beslut som vi fattar i den här kammaren ska få ökade
            utsläpp från kol- och oljeeldning som resultat. Det är ju ett
            faktum att det är det som kommer att hända om vi stänger Barsebäck
            2, åtminstone enligt de konsultrapporter som vi hittills har tillgång
            till.
          </note>
          <note>
            Då innebär egentligen Lennart Beijers svar att han säger att
            det är okej att vi köper in kraft från kol- och oljeeldning för
            att ersätta kärnkraften när vi har de här behoven, och det är
            framför allt under vintertid. De uppstår inte jämnt över hela
            året men de uppstår under vissa delar av året. För mig är det
            ett orimligt sätt att resonera både med tanke på vårt globala
            ansvar och med tanke på den största tickande miljöbomb som finns,
            nämligen växthuseffekten.
          </note>
          <note>
            Jag finner det här oförsvarbart, och jag tycker att det går stick
            i stäv med de långsiktiga energipolitiska mål som vi har. Jag
            menar att vi ska göra allt för att få fram förnybar energi, miljövänlig
            energi, i alla former. I det arbetet vill vi aktivt bidra och
            delta. Men att fatta beslut som på kort sikt innebär att man påskyndar
            växthuseffekten är inte bara dumt. Det är idiotiskt.
          </note>
          <note type="speaker">
            Anf. 23 LENNART BEIJER (v) replik:
          </note>
          <note>
            Fru talman! Det är bra att Maria Larsson är intresserad av att
            få fram förnybar energi. Då menar jag att för att få det, för
            att få en situation där vi börjar investera i just förnybar energiproduktion,
            åtminstone så länge vi har en avreglerad marknad, måste det finnas
            ett prisintresse i att göra de här investeringarna. Det är ju
            det som faktiskt sker nu.
          </note>
          <note>
            Däremot blir det fel när man säger att vi ska hålla kvar de gamla
            reaktorerna så länge som möjligt. Då inträffar ju nästa problem,
            nämligen att så länge de är kvar blir det svårare att få i gång
            nyinvesteringarna. Så det är möjligt, Maria Larsson, att i och
            med att temperaturskillnaden i Sverige mellan sommar och vinter
            ser ut som den gör, och vi vill ställa av såväl kol och olja som
            uran, kan vi vid vissa tillfällen få bekymmer med just ökad CO2-
          </note>
          <note>
            import. Å andra sidan måste nyinvesteringar komma i gång. Det
            är det som är det viktiga om vi ser några år framåt.
          </note>
          <note type="speaker">
            Anf. 24 INGEGERD SAARINEN (mp) replik:
          </note>
          <note>
            Fru talman! Vänsterpartiet brukar ofta tala om att man vill avveckla
            kärnkraften, och menar också att man gör det. Men Vattenfall har
            upprepade gånger klagat på effektskatten. Man har sagt att om
            inte effektskatten tas bort kommer man på kort och medellång sikt
            att avveckla flera reaktorer. Är Beijer benägen att göra Vattenfall
            till viljes och ta bort effektskatten så att de slipper avveckla
            reaktorer som blir olönsamma?
          </note>
          <note type="speaker">
            Anf. 25 LENNART BEIJER (v) replik:
          </note>
          <note>
            Fru talman! Den beramade effektskatten är naturligtvis ett rött
            skynke för kärnkraftsindustrin. Vi har väl tyckt, när den tillkom,
            att den var ett bra medel för att få in pengar till omställningen
            och för att eventuellt öka kärnkraftsindustrins vilja att börja
            investera i någonting annat i stället.
          </note>
          <note>
            Nu har vi emellertid fått den här nya elmarknaden. Det är klart
            att där passar inte en sådan här sorts skatt. Men för den sakens
            skull vet nog vår kraftindustri att det inte är lönt att tro att
            den skatten tas bort innan vi får en ordentlig uppgörelse om hur
            vi vill ha det i framtiden.
          </note>
          <note>
            Här kommer det att hända mycket, Ingegerd Saarinen, och jag tror
            att det kan vara till nytta för oss som vill stänga av kärnkraften
            inför framtiden att vi får till stånd det här samarbetet med industrin.
            Men, som med allting annat:
          </note>
          <note>
            Vill man vara med och leka måste man också ha något att sätta
            in.
          </note>
          <note type="speaker">
            Anf. 26 INGEGERD SAARINEN (mp) replik:
          </note>
          <note>
            Fru talman! Den avveckling som Beijer förordar förstår jag är
            ungefär att kärnkraften, bortsett från Barsebäck, går sin livstid
            ut. Det är en annan tolkning av avvecklingen än vad vi hade en
            gång i världen när vi röstade om den.
          </note>
          <note>
            Jag skulle gärna vilja få bekräftat av Beijer att det är ungefär
            den här tolkningen det handlar om. Då kommer kraftverken att vara
            så gamla att de inte rimligtvis kan drivas längre när de avvecklas.
          </note>
          <note>
            Sedan undrar jag också vad Beijer verkligen anser om en elmarknad
            där de flesta köper el på långa avtal och där det inte finns incitament
            att minska elförbrukningen när effektsituationen är bekymmersam.
            Anser Beijer att det är en bra marknad?
          </note>
          <note type="speaker">
            Anf. 27 LENNART BEIJER (v) replik:
          </note>
          <note>
            Fru talman! Jag tar den sista frågan först. Nej, det finns fortfarande
            brister på marknaden. Naturligtvis innebär långa avtal att man
            kommer undan vissa prisuppgångar. Nu är det mycket som talar för
            att prisuppgången har varit stor. Det finns en del, i alla fall,
            som talar för att den inte kommer att sjunka tillbaka riktigt
            till det gamla läget. Det är klart, då får man förr eller senare
            en påverkan också på hur folk och företag agerar. Men det är helt
            klart, och jag är inne på precis detsamma som Ingegerd Saarinen,
            att både hushåll och vanlig industri har för dåliga incitament
            att spara och effektivisera i dag.
          </note>
          <note>
            Huruvida kärnkraften ska gå sin livstid ut med det upplägg som
            finns vet vi inte så mycket om än. Jag tror nog att det ska pressas
            betydligt. Men det ska det ju förhandlas om. Vad som däremot inträffar
            ganska snabbt, och det är ju intressant, är att det knappast är
            någon av kraftindustrins ägare som efter en uppgörelse blir särskilt
            intresserad av att rusta upp äldre reaktorer. Det blir ju bortkastade
            pengar. Då investerar man hellre i något nytt, naturligtvis något
            som håller för framtiden.
          </note>
          <note>
            Man får nog försöka få i gång snöbollen. Den står nu stilla.
            Den ska börja rulla. Vi har inte fått i gång den riktigt bra ännu,
            det kan jag erkänna. Men det är ändå läge för att det kan lyckas
            den här gången.
          </note>
          <note type="speaker">
            Anf. 28 ULLA LÖFGREN (m) replik:
          </note>
          <note>
            Fru talman! Jag vill bara kort kommentera det här med att vi
            har en fungerande elmarknad. Ja, det har vi. Det underströk jag
            i mitt anförande, och jag tycker att det ska vara så.
          </note>
          <note>
            Lennart Beijer menar att i och med att vi har en marknad är det
            enbart prisintresset som styr om kraftindustrin vill göra investeringar.
            Ja, det tror jag är det främsta intresset. Men det måste också
            vara så att man tror på den energipolitik som förs. Den energiuppgörelse
            som är gjord är inte trovärdig.
          </note>
          <note>
            Jag skulle vilja fråga: Tror inte Lennart Beijer att det också
            kan vara en anledning till att det faktiskt inte sker några nyinvesteringar?
          </note>
          <note type="speaker">
            Anf. 29 LENNART BEIJER (v) replik:
          </note>
          <note>
            Fru talman! Det är möjligt att det är så, naturligtvis, att kraftindustrin
            inte har sett med så blida ögon på det politiska systemet under
            rätt många år. Det må vara sant. Men jag tycker ändå, i de diskussioner
            vi har med dem, att åtminstone jag känner att de litar på det
            politiska systemet så långt de nu kan.
          </note>
          <note>
            Det är ju trots allt val också vart fjärde år, vilket kan ställa
            till det. De tror nog att vi faktiskt försöker genomföra det som
            vi nu pratar om. De kommer att sitta i förhandlingar med oss om
            hur vi på bästa sätt kan effektivisera framdeles långsiktigt -
            någonting som kan hålla över olika mandatperioder naturligtvis.
            Jag tror att de ändå börjar förstå hur vi fungerar och på vilket
            det här kommer att handskas med.
          </note>
          <note>
            Industrin är mycket medveten om att det inte går att gå på i
            de gamla vanliga hjulspåren. De är mycket medvetna om att det
            måste in bra mycket mer miljöel, grön el, i systemet. De är också
            medvetna om att vi måste få en effektivare elanvändning. Det är
            inte så stor skillnad när man diskuterar i dag
          </note>
          <note>
            - vare sig med kraftindustrin eller med industrin i övrigt.
          </note>
          <note type="speaker">
            Anf. 30 ULLA LÖFGREN (m) replik:
          </note>
          <note>
            Fru talman! Det här är en väldigt intressant fråga: Vad är det
            som driver kraftföretagen att göra investeringar? Priset har en
            mycket stor betydelse. Av den anledningen anser jag att det är
            viktigt att vi kan behålla den billiga kärnkraften så länge som
            möjligt, så att svensk kraftindustri har möjlighet att investera
            i ny och förnybar elframställning för att konkurrera på den marknad
            där man faktiskt konkurrerar. Det är inte bara inom landet i framtiden.
            Därför gäller det att Sverige fortfarande ska kunna ha konkurrenskraftiga
            elpriser gentemot omvärlden också.
          </note>
          <note>
            Precis som Lennart Beijer sade är det under vinterhalvåret som
            vi har importbehov. Under sommarhalvåret kan vi exportera. Det
            måste vi kunna göra till konkurrenskraftiga priser. Annars är
            det ingen som köper el av oss.
          </note>
          <note type="speaker">
            Anf. 31 LENNART BEIJER (v) replik:
          </note>
          <note>
            Fru talman! Det kan nog tänkas att det finns de som vill behålla
            reaktorerna och inte alls stänga av någon kärnkraft och hoppas
            på att elpriset hålls nere på det sättet. Jag tror inte att det
            är så enkelt. Om det nu skulle vara så, vore det ändå att gå och
            vänta på någonting som måste komma. Innan vi får en prissituation
            som motiverar nyinvesteringar så investerar inte kraftindustrin.
            Det innebär att vi riskerar att förlora väldigt många år. Vi kan
            helt plötsligt stå i en situation där flera reaktorer måste ställas
            av samtidigt beroende på ålder, och då har vi inte vidtagit de
            åtgärder som behövs för att klara situationen, vare sig på marknaden
            eller i övrigt. Det är en situation som vi inte vill hamna i.
          </note>
          <note>
            Jag tror ändå att det är någotsånär balans i den energipolitik
            som de tre samarbetspartierna driver, än så länge med stor framgång.
          </note>
          <note type="speaker">
            Anf. 32 ESKIL ERLANDSSON (c):
          </note>
          <note>
            Fru talman! Den varma sommaren med avsaknad av regn har inneburit
            att de vattenmagasin vi har i Norden är lite eller dåligt fyllda
            med vatten. Därmed har vi också en begränsad förmåga att producera
            elektrisk kraft från de vattenkraftsstationer som finns i anslutning
            till vattenmagasinen. Då meddelar elkraftproducenterna att det
            kan bli en något ansträngd situation i vinter eller rentav brist
            på elektrisk kraft.
          </note>
          <note>
            Fru talman! Genast studsar då representanter för vissa organisationer
            och företrädare för vissa politiska partier upp och säger att
            vi kommer att få brist på elenergi i vinter. Man är bestämd och
            säger att vi, med anledning av det, måste öka produktionen från
            våra kärnkraftverk, kanske rentav bygga mer.
          </note>
          <note>
            Framför allt finns det inget behov av att stänga Barsebäck 2,
            menar man.
          </note>
          <note>
            Fru talman! Själv skulle jag i sammanhanget snarast vilja tala
            om brist på tydliga signaler från samtliga riksdagens partier
            om att vi vill ha och behöver ett nytt energisystem. Jag skulle
            vilja tala om brist på tydliga signaler om att vi vill bli ett
            land som satsar på förnybar energi, tydliga signaler om att vi
            tror på våra möjligheter att teknikutveckla redan existerande
            gröna energikällor och använda oss av annan energi i vår produktion
            och uppvärmning än elenergi. Därav min fråga i inledningsanförandet
            som löd: Menar de i kammaren deltagande riksdagspartierna allvar
            med talet om omställningen av vårt energisystem? På denna fråga
            har jag fått mycket konkreta och definitiva svar från två av de
            företrädare som varit före mig i talarstolen i dag. Det förvånar
            mig, för det bevisar för mig och för övriga delar av kammaren
            att de båda partierna talar med dubbla tungor.
          </note>
          <note>
            I andra sammanhang talar man om behovet av att ställa om vårt
            samhälle till ett ekologiskt uthålligt sådant. Från riksdagens
            talarstol talar man i dag med den andra tungan och säger att vi
            rentav ska bygga ut vår kärnkraftsproduktion i världen, till och
            med i Sverige.
          </note>
          <note>
            Det tredje partiet, företrätt av Maria Larsson, är inne på nästan
            samma väg. Man ansluter sig till stora delar av det resonemang
            som finns i den reservation som de två tidigare nämnda partierna
            har företett i betänkandet.
          </note>
          <note>
            Men framför allt saknas i den reservation som Maria Larsson företräder
            konkreta förslag på vad man vill göra i stället. Det enda jag
            har kunnat finna är att man vill ha ytterligare 50 miljoner till
            forskning, och det är väl gott och väl. Men vad vill Maria Larsson
            göra i stället för att införa den kvotbaserade certifikatshandeln?
            Vad vill Maria Larsson göra för att komma ifrån det fossilbränsle-
            och kärnkraftssamhälle som vi för närvarande leder mot?
          </note>
          <note>
            Fru talman! Nu skulle jag vilja gå in på varför vi vill ifrån
            det här samhället. Det är därför att kärnkraften, liksom de fossila
            bränslena, är och förblir en ändlig energikälla. Uranet kommer
            att ta slut, precis som oljan och gasen.
          </note>
          <note>
            Därtill vet vi allesammans att kärnkraften är och förblir en
            osäker, kanske rentav farlig energikälla. Så länge vi inte kan
            säga att vi är 110 % säkra på att ingenting kommer att hända så
            säger jag att den är farlig. Så länge vi inte med hundraprocentig
            säkerhet kan säga att vi kan ta hand om vårt avfall för all framtid
            på tryggt och säkert sätt så har vi ett ansvar även för kommande
            generationer att ställa om vårt energisystem och skapa ett ekologiskt
            sådant.
          </note>
          <note>
            Vi har, tillsammans med två andra partier här i kammaren, skapat
            förutsättningar för att göra detta. Jag trodde i min enfald att
            vi skulle kunna bli överens i den här kammaren om behovet av det,
            men icke sa Nicke. Moderaterna och folkpartisterna framhärdar
            i fossilbränsle- och kärnkraftssamhället och till del även kristdemokraterna.
          </note>
          <note>
            Vi som har slutit den energiuppgörelse som vi arbetar efter menar
            att energipolitiken kräver långsiktiga och förutsägbara regler
            och lösningar.
          </note>
          <note>
            Detta i sig kommer att bidra till att ny energiproduktionskapacitet
            kommer till stånd, för det behöver vi till viss del. Jag sade
            inledningsvis att vi behöver långsiktiga och förutsägbara regler.
            Det kommer också att leda till att vi hushållar bättre med den
            energi vi behöver och vill ha. Vi kommer att effektivisera användningen
            av den. Exempel på sådana åtgärder som är vidtagna och kommer
            att fortsätta att vidtas är, som redan nämnts, den kvotbaserade
            certifikatshandeln.
          </note>
          <note>
            Fru talman! Man kan utifrån den här debatten fråga sig om vissa
            partier vill återreglera, eller kanske rent av statsplanera, energiproduktionen
            i Sverige, och om de inte vill ha en marknad som sköter den här
            delen av vårt samhälle. Det tycks vara så, och jag skulle vara
            mycket intresserad av att få ett klart besked från Kristdemokraterna,
            Folkpartiet och Moderaterna om det är på det sättet. Utifrån de
            anföranden som är hållna från talarstolen tycks det vara så.
          </note>
          <note>
            Själv säger jag att det är en avreglering, eller kanske ska jag
            kalla det en omreglering, som har skett. Den har varit bra. Den
            har varit positiv framför allt för oss konsumenter, vilket vi
            allesammans är på ett eller annat sätt.
          </note>
          <note>
            Denna avreglering har ökat trycket på elproducenterna att pressa
            ned produktionskostnaderna. Den har gett en ökad konkurrens på
            elmarknaden, vilket i sin tur inneburit att anläggningar med höga
            produktionskostnader och låga nyttjandetider har stängts. De har
            alltså stängts av ekonomiska skäl.
          </note>
          <note>
            Detta i kombination med att elproducenterna inte längre behöver
            hålla den reservkapacitet, den reserveffekt, som de tidigare hållit
            har medfört att vi i dag har få sådana anläggningar.
          </note>
          <note>
            Så fungerar en marknad, och jag vill alltså, fru talman, ha besked
            från de tre uppräknade partierna om de tror på marknaden eller
            inte.
          </note>
          <note type="speaker">
            Anf. 33 MARIA LARSSON (kd) replik:
          </note>
          <note>
            Fru talman! Jag kan lugna Eskil Erlandsson med att vi självklart
            står bakom en omställning av energisystemen inför framtiden. Jag
            tycker att jag i mitt inlägg var ganska tydlig med att säga att
            det är precis den riktningen som vi vill se. Vi har en rad förslag
            för att kunna skapa incitament för detta, men naturligtvis har
            vi inte de utredningsresurser som står till Eskil Erlandssons
            förfogande på departementet. Jag hoppas i alla fall att han får
            del av dem.
          </note>
          <note>
            Självklart vill vi ha en avreglerad och konkurrensutsatt elmarknad
            även i fortsättningen. Därom råder inga tvivel.
          </note>
          <note>
            Jag skulle vilja ställa tre frågor till Eskil Erlandsson. Centerpartiet
            skriver i sin ansökan om aktuell debatt att man tycker att det
            går för långsamt med energiomställningen. Jag skulle vilja fråga
            Eskil Erlandsson: Vems är felet för att det går så långsamt?
          </note>
          <note>
            Min andra fråga är: Ser Centerpartiet i dag något allvarligare
            miljöhot än koldioxidutsläppen och växthuseffekten?
          </note>
          <note>
            Min tredje fråga är: Är Centerpartiet berett att stänga av en
            reaktor även om det innebär ökade koldioxidutsläpp?
          </note>
          <note type="speaker">
            Anf. 34 ESKIL ERLANDSSON (c) replik:
          </note>
          <note>
            Fru talman! Målsättningen med omställningen av energisystemet
            är att vi ska få en ekologiskt långsiktigt hållbar energiproduktion
            i Sverige och i övriga delar av jordklotet. Det är svar på den
            tredje frågan, Maria Larsson. Alla de åtgärder som vidtas, enligt
            det beslut som riksdagen fattade i juni månad, strävar mot det
            målet och ingenting annat.
          </note>
          <note>
            Vi skapar incitament för att få fram ny elproduktion genom den
            kvotsbaserade certifikatshandeln. Maria Larsson har inget svar
            på min fråga vad hennes alternativ är till vårt sätt att ställa
            om. Jag har inte kunnat finna detta i det betänkande som i dag
            är föremål för behandling i kammaren. Var i betänkandet finns
            kd:s alternativ? Var finns pengarna?
          </note>
          <note>
            Fru talman! Omställningen har tagit tid. Det har berott på att
            den avreglering, eller snarare omreglering, som är gjord har varit
            lyckosam. Elenergipriset sjunker till historiskt mycket låga nivåer.
            Det är alldeles självklart att en sund investerare inte investerar
            pengar om vederbörande inte tror att han kan få tillbaka dem,
            och kanske inte ens får ränta på nedlagt kapital.
          </note>
          <note>
            Nu har vi fått ett elenergipris som gör att investeringar åter
            är lönsamma.
          </note>
          <note>
            I kombination med de så kallade gröna certifikaten kommer de
            investeringar som görs framöver att bli gröna.
          </note>
          <note type="speaker">
            Anf. 35 MARIA LARSSON (kd) replik:
          </note>
          <note>
            Fru talman! Jag måste nog ändå få ett förtydligande kring kombinationen
            stängd reaktor och ökade koldioxidutsläpp. Är man från Centerpartiets
            sida beredd att öka utsläppen till en viss nivå om de håller sig
            inom rimliga gränser? Hur mycket ökade koldioxidutsläpp är man
            beredd att acceptera för att kunna stänga en reaktor - om det
            nu handlar om ett längre eller ett kortare övergångsskede? Jag
            skulle gärna vilja ha detta specificerat lite mer.
          </note>
          <note>
            Beträffande de gröna elcertifikaten är jag intresserad av att
            höra om Eskil
          </note>
          <note>
            Erlandsson tycker att det finns en poäng i att invänta det arbete
            som i dag pågår ute i Europa för att kunna samordna certifikatssystemen.
            På en avreglerad marknad har det naturligtvis betydelse om länder
            utvecklar egna system eller om de kombinerar sina system med andras
            så långt det är möjligt.
          </note>
          <note>
            När det gäller framtiden, Eskil Erlandsson, tror jag väldigt
            mycket på solcellsbaserade system. Jag tror på vätgasbaserade
            system. Det är en av anledningarna till att vi vill lägga mer
            forskningspengar på detta. Fortfarande finns endast initiala satsningar,
            och det finns många trösklar att komma över innan man har en så
            bärkraftig teknik att den också ger ett tillskott till den totala
            energiproduktionen. Detta är en av de framkomliga vägar som vi
            tydligt vill peka ut i årets budget.
          </note>
          <note type="speaker">
            Anf. 36 ESKIL ERLANDSSON (c) replik:
          </note>
          <note>
            Fru talman! Det kan konstateras att de mål som var uppsatta för
            tillkomst av ny produktionskapacitet, liksom sparmålen, är uppnådda.
            Detta innebär att det är möjligt att stänga Barsebäck 2, eftersom
            vi nått dit vi skulle. Vi har alltså nått målet utan att ta någon
            ny produktionskapacitet, baserad till exempel på fossila bränslen,
            i anspråk.
          </note>
          <note>
            Jag vill återigen säga, fru talman, att det är min bestämda uppfattning
            att ny produktionskapacitet ska vara precis som den senast tillkomna,
            nämligen ekologisk - grön - för att inte smutsa ned vår omgivning.
          </note>
          <note>
            När det gäller de gröna certifikaten är de på väg in i stora
            delar av Europa.
          </note>
          <note>
            Det är bra om vi kan harmonisera ett regelsystem så att vi får
            en handel över nationsgränser. Jag tycker att det är viktigt att
            någon går före. Förmodligen kommer vi i Sverige att gå före med
            detta. Låt oss i så fall göra det, så att vi får i gång en ny
            produktion av grön el inte bara i Sverige utan också i övriga
            delar av Europa. Då kanske vi också kan harmonisera de gröna certifikaten
            allteftersom länderna ansluter sig till systemet, vilket jag är
            alldeles övertygad om kommer att ske i större delen av Europa.
          </note>
          <note type="speaker">
            Anf. 37 EVA FLYBORG (fp) replik:
          </note>
          <note>
            Fru talman! Eskil Erlandsson efterlyser besked om var Folkpartiet
            står i energipolitikfrågan. Det borde väl inte vara någon tvekan
            om det. Jag tror att alla i kammaren, och även i riksdagen i övrigt,
            vet var Folkpartiet står - utom möjligtvis Eskil Erlandsson. Vi
            är mycket tydliga när det gäller energipolitiken. Så det blir
            inga poäng för den frågan, Eskil Erlandsson, utom möjligtvis avdrag
            för stilpoäng. Att vi i Folkpartiet dessutom skulle framhärda
            om fossilsamhället, som Eskil Erlandsson sade, är absolut inte
            sant. Det är dessutom rent dumt att påstå det.
          </note>
          <note>
            Menar vi allvar med omställningen? Ja, men med ansvar - ansvar
            för jobben, för ekonomin och för miljön. Jag kan i dag tyvärr
            inte säga att samma sak gäller för Eskil Erlandsson.
          </note>
          <note>
            Eskil Erlandsson talade också om ett ekologiskt uthålligt samhälle,
            och det är väldigt intressant. Hur ska samhället byggas uthålligt
            på lång sikt? I
          </note>
          <note>
            Johannesburg i somras fattades vid ett möte med i stort sett
            alla världens länder närvarande ett intressant beslut, som Eskil
            Erlandsson säkert också känner till men galant hoppade över. Det
            sades där att kärnkraften förmodligen är en av de komponenter
            som kommer att behövas för den framtida utvecklingen just för
            att skapa en uthållig tillväxt i världen.
          </note>
          <note>
            Det glömde Eskil Erlandsson att tala om. Vi kanske ska tala lite
            grann om det i stället. Man ser från världssamfundets sida oerhört
            mycket mer positivt på kärnkraften än just Centerpartiet och Eskil
            Erlandsson.
          </note>
          <note type="speaker">
            Anf. 38 ESKIL ERLANDSSON (c) replik:
          </note>
          <note>
            Fru talman! Att ställa om energisystemet handlar om att ställa
            om det både från kärnkraftssamhället och från fossilsamhället.
            Återigen, Eva Flyborg: Jag har inte i det betänkande som är föremål
            för behandling kunnat hitta något alternativ till den omställning
            som vi tre samarbetspartier nu har påbörjat.
          </note>
          <note>
            Det finns inget annat än kritik mot det vi har gjort. Det finns
            inget alternativ. Vad är Folkpartiets alternativ? Jo, Folkpartiets
            alternativ till att fortsätta att gå i de fotspår vi i dag går
            i, och det är fossilsamhället och kärnkraftssamhället. Vi måste
            tänka om, Eva Flyborg.
          </note>
          <note type="speaker">
            Anf. 39 EVA FLYBORG (fp) replik:
          </note>
          <note>
            Fru talman! Man kan inte bara ställa om för sakens egen skull,
            även om det är någonting man har haft i sitt partiprogram i många
            år och kanske känner en förpliktelse att leva upp till.
          </note>
          <note>
            Jag har här en artikel från gårdagens GP, Göteborgs-Posten. Man
            beskriver de stora fina turbinerna i Stenungssund. De har legat
            i malpåse i fem år.
          </note>
          <note>
            Nu ska man sätta i gång dem. Det är oljeedlade kondenskraftverk
            i Stenungssund. Det är en del av den politik som Centerpartiet
            och Eskil Erlandsson stöder i kammaren och som han tvingar på
            svenska folket. Det är inte någonting som det alls har valt medvetet.
          </note>
          <note>
            Tycker Eskil Erlandsson att de 128 ton svavelnedfall och 460
            ton kvävenedfall över Skåne som kommer att ske per år i ökning
            för att vi ställer av kärnkraften är bra? Är det en del av ett
            framtida samhälle som Centerpartiet vill se?
          </note>
          <note>
            Fru talman! Jag kan inte annat än fundera lite på det som Centerpartiet
            sade i valrörelsen om att det är ett kluvet och delat land. Jag
            har börjat förstå vad Centerpartiet och Maud Olofsson menar med
            det. I norr får man inget väsentligt ökat nedfall därför att man
            ligger långt från Danmark. Men vi i södra och västra Sverige får
            ett stort ökat nedfall.
          </note>
          <note>
            Nu förstår jag lite mer vad Centerpartiet menade i valrörelsen.
            Vi får ett kluvet Sverige med stora miljöförstöringar i söder
            och inte så mycket i norr.
          </note>
          <note type="speaker">
            Anf. 40 ESKIL ERLANDSSON (c) replik:
          </note>
          <note>
            Fru talman! Svara på min fråga någon gång, Eva Flyborg. Vi har
            haft dessa debatter nu ett antal gånger. Vad är Folkpartiets alternativ?
            Eva Flyborg säger gång på gång att också hon vill ha en omställning
            av vårt energisystem till ett ekologiskt hållbart samhälle. Men
            i konkret handling visar aldrig Eva
          </note>
          <note>
            Flyborg några kort på bordet.
          </note>
          <note>
            Vilket ansvar tar Eva Flyborg för kommande generationer? Vilket
            ansvar lägger Eva Flyborg på kommande generationer att ta hand
            om det avfall, bara för att ta ett exempel, som skapas varje dag
            i vår kärnkraftsproduktion?
          </note>
          <note>
            Den ökning av koldioxidutsläppen som Eva Flyborg talar om beroende
            på det resonemang Eva Flyborg har om att det skulle bli en ökad
            elproduktion från till exempel kolkraft om vi stänger av ytterligare
            kärnkraftsproduktion bygger just på att vi ersätter kärnkraftsproduktion
            med kolkraft. Men i Centerpartiets Sverige gör vi inte det.
          </note>
          <note>
            I Centerpartiets Sverige ställer vi om vårt energisystem till
            ett ekologiskt hållbart sådant innebärande att det inte blir några
            utsläpp. Det blir en miljövänlig energiproduktion i stället.
          </note>
          <note type="speaker">
            Anf. 41 ULLA LÖFGREN (m) replik:
          </note>
          <note>
            Fru talman! Eskil Erlandsson undrar som Moderaterna inte tror
            på marknaden. Jag tror inte att det är Moderaterna som är marknadens
            problem. Problemet är Eskil Erlandsson. Det är Eskil Erlandsson
            som vill stänga av kranarna. Det är inte Moderaterna.
          </note>
          <note>
            Vi tycker inte att man ska detaljreglera hur framtidens kraftindustri
            ska se ut. Vi vill i stället sätta ramar, i vissa fall tuffa ramar
            för miljökrav och utsläpp. Givetvis måste vi ställa krav på hög
            effektivitet. Men vi vill inte detaljreglera. Vi vill inte gå
            och stänga av kranen som Eskil Erlandsson.
          </note>
          <note type="speaker">
            Anf. 42 ESKIL ERLANDSSON (c) replik:
          </note>
          <note>
            Fru talman! Jag måste upprepa min fråga som svar. Moderaternas
            företrädare brukar också tala om behovet av att vi allesammans
            på klotet ska leva i ett ekologiskt samhälle. Det gäller inte
            minst för att kommande generationer också ska ha ett bra samhälle
            att leva i där de mår bra, hälsan är god och så vidare. Men Ulla
            Löfgren lever kvar i det förgångna.
          </note>
          <note>
            Hur ska Ulla Löfgren ställa om vårt energisystem? Svar finns
            inte i betänkandet i dag. Samtidigt talar man med ord om behovet.
            Ulla Löfgren måste också vara medveten om att även om vi kan diskutera
            tidsutdräkten på kärnkraftens vara eller inte vara finns det ett
            behov av att investera i ny energiproduktion.
          </note>
          <note>
            Det behovet finns nu oaktat om Ulla Löfgren vill köra kärnkraftverken
            några längre än vad jag tycker att vi ska göra. Vad är Ulla Löfgrens
            svar på min fråga? Hur ska vi få den nya produktionen? Jag har
            inte sett något sådant alternativ i det betänkande som är föremål
            för behandling i dag.
          </note>
          <note type="speaker">
            Anf. 43 ULLA LÖFGREN (m) replik:
          </note>
          <note>
            Fru talman! Jag har gett svaret. Det är vi politiker som ska
            sätta ramarna, och marknaden ska rätta sig efter vilka ramar vi
            sätter. Men det är marknaden som ska utveckla alternativen. Det
            är inte vi politiker som ska göra det, och det är inte vi som
            ska gå och stänga av kranarna.
          </note>
          <note>
            Det behövs investeras i ny energiproduktion, säger Eskil Erlandsson.
            Ja, det behövs det. Men marknaden investerar inte i ny elproduktion
            om den är osäker. Den energiuppgörelse som Eskil Erlandsson har
            varit med och skrivit under skapar en så stor osäkerhet att marknaden
            inte investerar i ny elproduktion.
          </note>
          <note type="speaker">
            Anf. 44 ESKIL ERLANDSSON (c) replik:
          </note>
          <note>
            Fru talman! Det är rätt, Ulla Löfgren. En av politikens uppgifter
            är att sätta ramar och bestämma spelregler. Men den ska också
            skapa långsiktiga förutsättningar som i sin tur kan ge långsiktiga
            lösningar.
          </note>
          <note>
            Det är just detta som vi har gjort i samband med att vi fattade
            energibeslutet i somras. Moderaterna har inget alternativ. De
            påstår att vi ska köra vidare med det vi redan har. Men det kommer
            också att ta slut. Vi måste ha en ny produktionskapacitet.
          </note>
          <note>
            Vad är Moderaternas svar på hur vi ska få fram denna? Vi har
            ett svar. Vi har ett ramverk. Moderaterna har det inte.
          </note>
          <note type="speaker">
            Anf. 45 Näringsminister LEIF PAGROTSKY (s):
          </note>
          <note>
            Fru talman! Jag vill börja med att erinra om hörnstenarna i energipolitiken.
            Den energipolitiska proposition som riksdagen beslutade om i våras
            innebär att vi ska ha en trygg och säker energiförsörjning. Vi
            ska värna industrins konkurrenskraft, vi ska ta stor hänsyn till
            miljö, hälsa och klimat, och vi ska - och det är viktigt - hålla
            hushållens kostnader för energi på en rimlig nivå.
          </note>
          <note>
            Det finns en bred politisk samsyn på energiområdet mellan Socialdemokraterna,
            Centerpartiet och Vänsterpartiet alltsedan år 1997.
          </note>
          <note>
            I och med samarbetet i 2002 års energipolitiska proposition har
            vi en fortsatt uppgörelse över blockgränsen som ger stabilitet
            och långsiktighet i en fråga som så många människor, företag och
            andra aktörer är så beroende av.
          </note>
          <note>
            Det är en styrka för svensk energipolitik.
          </note>
          <note>
            Jag vill påminna om att huvudinriktningen sedan 1997 års energiöverenskommelse
            ligger fast. Hittills har resultaten på det hela taget varit goda.
            De mål som sattes upp har uppnåtts. För att kunna höja ambitionsnivån
            kraftigt och för att ytterligare främja teknikutvecklingen antogs
            i 2002 års energipolitiska beslut nya styrmedel. En ny styrform
            för förnybar energi, elcertifikatsystemet, ska komma till. Målet
            är att öka användningen av el från förnybara energikällor med
            10 terawattimmar till år 2010. Det är en mycket kraftig ambitionshöjning
            jämfört med nuvarande stödprogram.
          </note>
          <note>
            Det nya systemet innebär att vi kommer att få mer energi från
            biobränsle men också från vind- och vattenkraft. En särskild satsning
            görs på just vindkraften, som under certifikatsystemets inledande
            år får ett särskilt stöd. Ett planeringsmål sätts också upp för
            att öka beredskapen i den fysiska planeringen för utbyggnad av
            vindkraften.
          </note>
          <note>
            Fru talman! Efterfrågan på energi ökar. Även om senare års utveckling
            visar att sambandet mellan BNP-tillväxt och ökad energianvändning
            inte är lika stark som tidigare så finns det där. Därför är det
            viktigt att skapa incitament till en effektivare användning av
            energin. I Sverige har vi länge gjort det med hjälp av höga energiskatter
            och skatter på utsläpp av bland annat koldioxid. Detta kompletteras
            med åtgärder för att i första hand främja lokala och regionala
            initiativ.
          </note>
          <note>
            På klimatområdet går vi vidare och utvecklar nya styrmedel. Ett
            exempel är handel med utsläppsrätter, där EU:s miljöministrar
            nyligen nådde en överenskommelse om ett direktiv.
          </note>
          <note>
            Vår samverkan om energipolitiken innebär också att socialdemokrater,
            vänsterpartister och centerpartister tar ett gemensamt ansvar
            när det gäller kärnkraften.
          </note>
          <note>
            I 1997 års beslut avskaffades slutåret 2010. Det var ett uttryck
            för att vi anser att kärnkraften är nödvändig tills andra energikällor
            kan komma in i systemet i tillräcklig omfattning. Det är viktigt
            att komma ihåg att det var för att ersätta olja och kol som kärnkraften
            en gång byggdes ut. Detta betyder att
          </note>
          <note>
            Sverige nu är mindre sårbart när det gäller svåra effekter på
            ekonomin i tider när oljepriserna är instabila. Så hade det inte
            sett ut utan kärnkraften. Då hade vi suttit i den sits som de
            flesta andra länder i Europa nu gör, nämligen i ett ordentligt
            beroende av olja, kol och naturgas.
          </note>
          <note>
            Det vore att lura sig själv och medborgarna att säga att vi på
            kort tid kan ersätta kärnkraften med förnybara energislag. Jag
            tycker att vi bör vara ödmjuka inför detta faktum, framför allt
            i dessa tider.
          </note>
          <note>
            Fru talman! Kärnkraften svarar för i princip halva vår elförsörjning
            - omkring 65 terawattimmar. Den andra halvan står vattenkraften
            för. Vinden svarar för en halv terawattimme och biobränslena för
            tre terawattimmar. Det är mot den bakgrunden man måste se sanningen
            i vitögat och våga säga att det måste få ta tid att avveckla kärnkraften.
          </note>
          <note>
            I samband med den senaste energipolitiska propositionen togs
            det nya initiativ, som innebär att det nu skapas förutsättningar
            för att reaktorerna stängs i en takt som medger tid för anpassning.
            Detta kan ske i en planerad och ordnad utfasning av kärnkraften
            samtidigt som annan miljövänlig elproduktion tas i drift och elförsörjningen
            tryggas. I somras utsågs en förhandlingsman. Han har nu kommit
            i gång med sitt arbete. En överenskommelse mellan staten och kraftindustrin
            ger gynnsamma förutsättningar för en företagsekonomiskt försvarbar
            fortsatt drift och en successiv stängning av de svenska kärnkraftverken
            samtidigt som annan miljövänlig elproduktion tas i drift och elförsörjningen
            tryggas. Den elintensiva industrins konkurrenskraft måste naturligtvis
            särskilt beaktas.
          </note>
          <note>
            Fru talman! Vi har just nu en mycket ovanlig situation i den
            svenska elförsörjningen. Svenska och norska vattenmagasin har
            nivåer som vi inte observerat på många tiotals år. De svenska
            magasinen är på en nivå som inte har varit så låg på 50 år. De
            norska magasinen slår rekord som är 70 år gamla. Orsaken är de
            knappa regnmängderna under sommaren och hösten. Elpriserna stiger
            kraftigt, och det innebär förstås en oro hos många konsumenter
            och aktörer på marknaden. Priserna på den nordiska elbörsen Nordpol
            låg under motsvarande period förra året på i genomsnitt 20 öre
            per kilowattimme.
          </note>
          <note>
            Det kan jämföras med genomsnittspriset den här veckan, som ligger
            på över
          </note>
          <note>
            70 öre per kilowattimme. Stigande priser är ett resultat av att
            marknaden reagerar på en bristsituation. De stigande priserna
            har lett till att kraft nu också produceras i anläggningar som
            tidigare låg i malpåse eller som bara användes under mycket korta
            perioder i några enstaka timmar per år. Importen av el till Sverige
            och Norge ökar. Jag förutsätter att marknadens samtliga aktörer
            tar sitt ansvar. All tillgänglig överföringskapacitet måste utnyttjas,
            och företag och hushåll måste ta vara på möjligheterna till energibesparing.
          </note>
          <note>
            Jag utgår från att det sker nu.
          </note>
          <note>
            I det korta perspektivet kan problem uppstå för de konsumenter
            som har rörliga priser eller för de handlare som inte har prissäkrat
            sig mot höga priser.
          </note>
          <note>
            Det är viktigt att våra myndigheter noga bevakar utvecklingen
            till exempel i ett konkurrensperspektiv.
          </note>
          <note>
            Dagens situation är en illustration till det faktum att det svenska
            elsystemet i förlängningen kommer att behöva tillföras ny produktionskapacitet.
            Det är något som regeringen också har beskrivit noggrant i budgetpropositionen.
          </note>
          <note>
            Därför behövs det kommande elcertifikatsystemet och den kommande
            förändringen av kraftvärmebeskattningen.
          </note>
          <note>
            De partier som står bakom energipolitiken är överens om att även
            med en utökad handel så ska Sverige vara i huvudsak självförsörjande
            med elproduktion. Med den inriktning som vi valt minskas behovet
            av att importera el, och utsläpp av koldioxid och andra miljöskadliga
            ämnen reduceras.
          </note>
          <note>
            Fru talman! Jag vill avsluta med några ord om Barsebäck. Regeringen
            har tidigare bedömt att stängningen av den andra reaktorn i Barsebäck
            kan genomföras senast 2003, när erforderliga åtgärder har fått
            genomslag. Riksdagen har angivit de viktigaste kriterierna för
            att villkoren ska kunna sägas vara uppfyllda. De är att stängningen
            inte får medföra påtagligt negativa effekter för elpriset, för
            tillgången till industrin, för effektbalansen, för miljön och
            för klimatet. Som ni vet pågår just nu remissbehandling av de
            rapporter som har tagits fram i frågan. Regeringen avser att tillsammans
            med Centerpartiet och Vänsterpartiet redovisa sin bedömning till
            riksdagen i mars. Den omställningen ska givetvis ske på ett för
            jobben, miljön och ekonomin ansvarsfullt sätt.
          </note>
          <note type="speaker">
            Anf. 46 MARIA LARSSON (kd) replik:
          </note>
          <note>
            Fru talman! Jag gläder mig över ministerns uttryckssätt när han
            säger följande: Det måste få ta tid att avveckla kärnkraften.
          </note>
          <note>
            Jag tycker att det är en ansvarsfullt formulerad politik, och
            den överensstämmer också med min syn på det hela. Men den står
            delvis i motsats till vad en del av regeringens stödpartier i
            energifrågan har sagt i talarstolen tidigare i dag, vilket gör
            mig något konfunderad.
          </note>
          <note>
            Jag är intresserad, och skulle vilja ha ett löfte av näringsministern
            här i dag, när det gäller det beslut som riksdagen ska fatta i
            mars om en eventuell stängning av Barsebäck 2. Då ska det verkligen
            finnas en fullständig genomlysning både av miljökonsekvenserna
            och de samhällsekonomiska konsekvenserna.
          </note>
          <note>
            Det underlag som presenterades i samband med att beslutet fattades
            om
          </note>
          <note>
            Barsebäck 1 var inte fullständigt på någon av dessa två punkter.
            Och jag förutsätter att det blir ett mycket bättre underlag när
            riksdagen ska ta ställning nästa gång, naturligtvis både utifrån
            remissomgången och utifrån alla de beräkningsmetoder som finns
            att tillgå. Det är min ena fråga, och jag hoppas på ett positivt
            löfte.
          </note>
          <note>
            Min andra fråga handlar om att energipolitiken numera också har
            jämställdhetsambitioner. Det tycker jag var väldigt positivt att
            läsa. Följande står i budgetpropositionen:
          </note>
          <note>
            Vid utformning av information, utbildningsverksamhet och utveckling
            av ny teknik är det viktigt att ha ett genusperspektiv för att
            tillgodose såväl kvinnors som mäns behov.
          </note>
          <note>
            Ord utan handling är inte mycket värda. Och jag tycker att denna
            skrivning är väldigt intressant. Jag skulle därför vilja fråga
            ministern: Vilka uppföljningsmetoder finns för att se om detta
            verkligen ger genomslag? Hur tänker ministern mäta resultatet
            av dessa skrivningar?
          </note>
          <note type="speaker">
            Anf. 47 Näringsminister LEIF PAGROTSKY (s) replik:
          </note>
          <note>
            Fru talman! Jag kan härmed försäkra Maria Larsson om att det
            kommer att bli en utomordentligt högkvalitativ genomlysning av
            effekterna både på miljön och på ekonomin av de förslag som jag
            kommer att signera och lägga fram till riksdagen i mars. Det pågår
            nu ett utomordentligt ambitiöst arbete på många olika myndigheter
            och institutioner för att analysera de konsultrapporter som har
            tagits fram. Tillsammans blir det ett väldigt brett material.
            Och jag ska se till att det förädlas ytterligare vid den kommande
            behandlingen i departementen. Jag är rätt övertygad om att när
            vi står här frampå vårkanten och debatterar igen på basis av den
            propositionen kommer vi att vara överens om att det är ett fullödigt
            och högkvalitativt beslutsunderlag som vi har.
          </note>
          <note>
            När det gäller jämställdhetsambitionerna är jag den förste att
            hålla med om att ord utan handling inte betyder mycket. Detta
            är ett nytt sätt att närma sig dessa frågor som vi nu utvecklar.
            Det kommer också att ingå i propositionen i mars hur vi nu tar
            steg vidare i konkretiseringen av den viljeyttring som var beskriven
            i budgetpropositionen.
          </note>
          <note>
            Även jag skulle vilja ställa en fråga till Maria Larsson. Jag
            lyssnade uppmärksamt på hennes anförande i debatten, och hon sade
            ett par saker som jag tyckte var väldigt kloka. Bland annat underströk
            hon vikten av långsiktighet och stabilitet i energipolitiken.
            Det är nyckelord också för mig i mitt val av politisk väg i denna
            fråga. Men jag undrar: Vad är Kristdemokraternas strategi för
            att medverka till långsiktighet och stabilitet i denna fråga?
            Är det den parlamentariska strategi som jag kan iaktta hos Kristdemokraterna,
            en energipolitik som bygger på en liten koalition av utkantspartier,
            samarbete med de två andra partierna till höger, Folkpartiet och
            Moderaterna? Stabilitet och långsiktighet står för mig i motsatsställning
            till en liten utkantsgrupp av partier längst ut på brädans yttersta
            spets. Om man menar allvar med att säga att man vill ha långsiktighet
            och stabilitet bör man väl närma sig gungbrädans mitt och vara
            med och påverka över blockgränsen? Det är min fråga till Maria
            Larsson, och jag är utomordentligt nyfiken på svaret.
          </note>
          <note type="speaker">
            Anf. 48 MARIA LARSSON (kd) replik:
          </note>
          <note>
            Fru talman! Då får jag nog be ministern att läsa betänkandet
            lite noggrant.
          </note>
          <note>
            Då kommer ministern att se att Kristdemokraterna har en alldeles
            egen reservation när det gäller inriktningen av energipolitiken.
            Det innebär i praktiken att vi står ganska ensamma men samtidigt
            med öppningar och naturligtvis utsträckta händer åt olika håll
            därför att vi är intresserade av att hitta lösningar som innebär
            en större andel förnybar energi. Men vi är också tillräckligt
            kloka för att säga att vi inte ska göra dumheter som gör att vår
            industri står utan kraft med tanke på den elintensiva industri
            som vi har här i landet. Vi vill inte heller fatta förhastade
            beslut som faktiskt är oåterkalleliga. Så är det när man har beslutat
            sig för att lägga ned en kärnkraftsreaktor. Vi vill tillgodose
            industrins behov, men vi vill också tillgodose den vanliga medborgarens
            behov av att ha värme i sitt hus. Det är utgångspunkten.
          </note>
          <note>
            Vi försöker ha en långsiktig inriktning, naturligtvis utan departementets
            alla tjänstemän till vårt förfogande. Men en långsiktig och uthållig
            energipolitik där vi successivt fasar ut kärnkraften för att bygga
            in en större andel förnybar energi är vår absoluta målsättning,
            och den kan ministern läsa mer om i vår reservation.
          </note>
          <note>
            Jag tycker inte att jag fick svar på min fråga. Ministerns vanliga
            grepp är, vilket jag har lärt mig efter att vi har haft några
            debattomgångar, att hela tiden ställa motfrågor. Jag försöker
            duktigt nog besvara dem. Men när det gäller jämställdhetsprofilen
            tyckte jag att svaret var lite otydligt. I vilken form kommer
            det att mätas? Hur kommer uppföljning att ske? Och kommer vi i
            nästa budgetproposition att se en redovisning av resultatet av
            denna skrivning?
          </note>
          <note type="speaker">
            Anf. 49 Näringsminister LEIF PAGROTSKY (s) replik:
          </note>
          <note>
            Fru talman! Maria Larsson svarade på min korta fråga. Jag har
            en klocka framför mig och jag ägnade faktiskt ungefär 1 minut
            och 50 sekunder åt att svara på hennes frågor och ungefär 10 sekunder
            åt att ställa en kort och kärnfull egen fråga. Den gällde Maria
            Larssons parlamentariska strategi. Om man tar på allvar att man
            tycker att det här är ett politikområde som behöver långsiktighet
            och stabilitet och om man är ett parti i Sveriges riksdag och
            inte en organisation på gator och torg, hur översätter man då
            detta allvarsamma konstaterande till praktisk politisk handling?
            Maria Larsson svarade med att räkna upp alla möjliga inslag i
            Kristdemokraternas politiska innehåll i denna fråga. Dem har jag
            varit beredd att diskutera också, även om jag tyckte att er reservation
            är tunn på förslag och rik på retorik. Men den fråga som jag ställer
            är: Hur åstadkommer man långsiktighet och stabilitet genom att
            vandra med, i detta sammanhang, två små utkantspartier som är
            kärnkraftsfanatiker, åtminstone vad gäller Folkpartiet? Ni vandrar
            ensamma just i denna reservation. Men ni vägrar att delta i politikens
            utformning över blockgränsen. Därmed medverkar ni inte till stabilitet
            och långsiktighet. I stället går ni fram, med några tiotal mandat
            här i kammaren, en helt egen väg och säger att alla ska vara stabila
            och långsiktiga. Men såsom parlamentarismen fungerar är detta
            enbart en politik för ryckighet, för korsiktighet och för temporära
            hoppande majoriteter. Vi satsar på uppgörelser över blockgränsen
            som har förutsättningar att vara långsiktiga, uthålliga och stabila.
            Välkommen i det samarbetet, Maria Larsson, i stället för att stå
            längst ut på gungbrädan och tjoa åt oss.
          </note>
          <note type="speaker">
            Anf. 50 EVA FLYBORG (fp) replik:
          </note>
          <note>
            Fru talman! Om jag håller mig till näringsministerns anförande
            och tolkar det som har sagts i talarstolen i dag, och om ministern
            verkligen följer samtliga de hörnstenar som han räknade upp i
            början, då kan vi i Folkpartiet och hela svenska folket se ljuset
            i den mörka tunneln. Då blir det ju ingen ytterligare stängning
            av något kärnkraftverk, näringsministern, och förmodligen startar
            regeringen Barsebäck 1 ganska snart igen. Det är ett bra besked,
            tycker jag.
          </note>
          <note>
            Vindkraften byggs inte heller ut, särskilt inte med tanke på
            signalerna från
          </note>
          <note>
            Danmark och en omvärdering av deras egen vindkraft. Vi kanske
            också till och med avskaffar tankeförbudet för att forska på nya
            former av miljövänlig framtida kraft eftersom vi behöver mer energi,
            som näringsministern sade.
          </note>
          <note>
            Detta är en helt annan tolkning som näringsministern gör än Centerpartiet
            och Vänsterpartiet som vi hittills har hört. Så tolkar jag näringsministern
            i dag.
          </note>
          <note>
            Jag kan även för Leif Pagrotsky rekommendera Miljövänner För
            Kärnkraft. Jag tycker att hela regeringen verkar vara mogen för
            det. Det är ett glädjande besked att man kommer med en mycket
            mer nyanserad inställning till hela kärnkrafts- och energiproblematiken.
            Den skiljer sig väsentligt från
          </note>
          <note>
            Centerpartiets och Vänsterpartiets tidigare retorik här i dag.
            Välkommen i gänget!
          </note>
          <note type="speaker">
            Anf. 51 Näringsminister LEIF PAGROTSKY (s) replik:
          </note>
          <note>
            Fru talman! Jag tackar Eva Flyborg för stödet för regeringens
            energipolitik, och jag skulle kunna önska också Folkpartiet och
            Eva Flyborg välkomna i vårt samarbete när det gäller att ta ansvar
            för en långsiktig, viktig och svår fråga i svensk politik som
            har dominerat svensk politik till och från under ett kvarts sekel.
          </note>
          <note>
            Det är bara det att det för mig känns lite ihåligt. Jag vet ju
            vad Eva Flyborg tycker i sakfrågan, och jag vet hur långt avståndet
            är mellan oss. Men jag välkomnar den trivsamma tonen och den lågmälda
            polemiken.
          </note>
          <note>
            Jag menar allt jag säger i mitt anförande och utgår från att
            Eva Flyborgs varma omfamnande är ironiskt menat. När vi fram på
            vårkanten nästa gång ska debattera detta, på basis av konkreta
            förslag där vi väger samman dessa olika mål, finner vi kanske
            att vi har så övertygande argument att avståndet kan krympa.
          </note>
          <note>
            Jag är dock förvånad över en sak och skulle i det sammanhanget
            vilja ställa en fråga till Eva Flyborg. Jag vet att Folkpartiet
            i dag är Sveriges mest kärnkraftsvänliga parti. Såvitt jag vet
            - vi får väl se om diskussionen om en liten stund visar någonting
            annat - är Folkpartiet det enda partiet som vill sätta gasen i
            botten när det gäller att bygga ny kärnkraft, att utveckla ny
            kärnkraft.
          </note>
          <note>
            Därför blev jag lite förvånad när jag observerade att Folkpartiet
            inbjöd
          </note>
          <note>
            Miljöpartiet till regeringssamverkan. Hur kan det komma sig att
            man - om man menar allvar med den utkantsposition som man har
            när det gäller synen på kärnkraften - bjuder in Miljöpartiet?
            De finns ju så långt ut på den andra utkanten att de inte ens
            klarar av att samarbeta med Socialdemokraterna,
          </note>
          <note>
            Vänsterpartiet och Centern, som ju så till den milda grad är
            föremål för Eva
          </note>
          <note>
            Flyborgs ogillande vad gäller politikens innehåll. Men att sitta
            i samma regering skulle fungera finfint i fyra år. Förklara det
            för oss, Eva Flyborg!
          </note>
          <note type="speaker">
            Anf. 52 EVA FLYBORG (fp) replik:
          </note>
          <note>
            Fru talman! Jag skulle behöva förklara mycket för den här regeringen
            men jag ska nöja mig med några saker här i dag. Jag misstänkte,
            fru talman, att han bara lôvade och lôvade - det kommer inte att
            bli någonting av alla fina ord som vår näringsminister är så bra
            på och duktig på att uttala. Däremot får jag gå i svaromål beträffande
            några saker.
          </note>
          <note>
            Näringsministern utmålar oss och även Moderaterna som en utkantsgrupp
            i marginalen - kanske talade han till och med om fanatiker; jag
            får senare läsa protokollet lite tydligare. I så fall är ju också
            en majoritet av svenska folket det. Menar verkligen näringsministern
            att svenska folket är kärnkraftsfanatiker bara därför att en majoritet
            av svenska folket faktiskt vill behålla och till och med tillåta
            ny kärnkraft? Det kan han väl ändå inte mena.
          </note>
          <note>
            Vad man inte vill ha är ett fortsatt beroende av kol, olja, naturgas
            och så vidare. Jag visade tidigare en artikel från Göteborgs-Posten
            om att sätta i gång gamla oljeturbiner, om att fortsatt elda med
            olja och kol. Näringsministern kan väl ändå inte mena att det
            är bra.
          </note>
          <note>
            Genusperspektivet är en annan sak som näringsministern egentligen
            inte gav något svar om. Det skulle i så fall vara olika för män
            och kvinnor. Är det så jag ska uppfatta det? Med ordet "genus"
            syftar man ju trots allt på kön.
          </note>
          <note>
            Eller är tanken att man ska skriva så att även män ska förstå
            sådana här komplicerade saker?
          </note>
          <note>
            Jag skulle gärna vilja höra lite grann om vilka tankar näringsministern
            har om just detta med ett genusperspektiv på informationen.
          </note>
          <note>
            Vidare: Att regera ihop med Miljöpartiet skulle ha gått alldeles
            utmärkt. I
          </note>
          <note>
            dag kl. 17 kommer vi att rösta igenom några saker som vi trots
            allt har kunnat enas om, även efter "regeringsskiftet". Det handlar
            då om regelförenklingar för våra småföretag till exempel - om
            en minskning av kostnadsmassan och om att inte behöva hantera
            så många krångliga regler. Det här är bara ett av tusentals exempel
            på saker som skulle ha blivit väsentligt bättre med en sådan regering,
            Leif Pagrotsky!
          </note>
          <note>
            Jag ska skicka med ett inbetalningskort vad gäller Mijövänner
            För Kärnkraft, för där tror jag att ni kan få en del bra information
            och lite stöd för er uppfattning i frågan om att kärnkraften faktiskt
            behövs i Sverige även fortsättningsvis.
          </note>
          <note type="speaker">
            Anf. 53 Näringsminister LEIF PAGROTSKY (s) replik:
          </note>
          <note>
            Fru talman! Jag ställde en enda fråga till Eva Flyborg men jag
            kan inte urskilja ens en ansats till svar. Min enkla fråga var:
            Hur kan det komma sig att man ska regera ihop när man står så
            långt från varandra i denna viktiga fråga?
          </note>
          <note>
            Jag undrar hur energipolitiken då skulle ha sett ut och hur det
            skulle ha sett ut när det gäller synen på kärnkraften. Och hur
            skulle det i en sådan regering ha varit med attityden till Barsebäck
            - till att återstarta Barsebäck 1 och till stängningen av Barsebäck
            2 - och till nyutvecklingen av nya kärnkraftverk?
          </note>
          <note>
            Hur skulle alltså politiken ha sett ut på det område som vi diskuterar
            här och nu i den energipolitiska debatten?
          </note>
          <note>
            Jag försöker bara fråga om Eva Flyborgs argument om energipolitikens
            stora betydelse är ett uns trovärdiga om det som de gäller ska
            genomföras tillsammans med Miljöpartiet. Det var detta som var
            min enkla fråga men jag konstaterar att Eva Flyborg har använt
            all sin tid utan beröra detta ens med ett andetag. Jag beklagar
            det och konstaterar samtidigt att hennes debattid är uttömd.
          </note>
          <note>
            Eva Flyborg ställde en fråga till mig som jag ska besvara, nämligen
            hur jag kan kalla Folkpartiet för ett utkantsparti när de har
            en så fin politik som
          </note>
          <note>
            Eva Flyborg tycker att de har. Jo, jag konstaterar att i Sveriges
            riksdag är partierna i frågan om kärnkraftens framtid grupperade
            på ett visst sätt, innebärande att i stort sett alla partier tycker
            att kärnkraften ska fasas ut. Till och med Kristdemokraterna har
            en del formuleringar om detta, även om de säger nej till ett certifikatsystem
            och nej till tillförsel av nämnda typ av energi och annat.
          </note>
          <note>
            Det finns två partier som inte vill fasa ut, och det är Moderaterna
            och
          </note>
          <note>
            Folkpartiet. Ett av dessa partier, det mindre av dessa två, vill
            inte bara säga nej till en utfasning av kärnkraften. Tvärtom vill
            man till och med utöka kärnkraften. Jag förstår inte vad ordet
            "utkant" betyder om det inte inrymmer
          </note>
          <note>
            Folkpartiet i den här frågan. Det är mitt enkla svar på den fråga
            som Eva
          </note>
          <note>
            Flyborg ställde till mig om hur man kan kalla Folkpartiet för
            ett utkantsparti i energipolitiken.
          </note>
          <note type="speaker">
            Anf. 54 ULLA LÖFGREN (m) replik:
          </note>
          <note>
            Fru talman! I mitt anförande ställde jag ett par frågor till
            näringsministern. Jag tycker mig faktiskt ha fått svar på de frågorna
            i näringsministerns anförande, så det gläder mig.
          </note>
          <note>
            Min första fråga var om näringsministern tycker att det är rimligt
            att elskatten på tio år har höjts med 158 % och att 40 % av elpriset
            är skatt. Näringsministern redogjorde för att det var en del av
            politiken att ha hög skatt på el.
          </note>
          <note>
            Min andra fråga gällde om det behövs mer eller om det behövs
            mindre el i framtiden. Ministern sade att det kommer att behövas
            mer el i framtiden. Där måste jag få ställa en följdfråga. Energikommissionen
            har ju gjort bedömningen - jag antar att det är bland annat på
            denna som regeringens politik vilar - att elförbrukningen framöver
            kommer att öka med si och så mycket.
          </note>
          <note>
            Men ökningen sker snabbare. Jag undrar därför om energiuppgörelsen
            var baserad på de prognoser som fanns tidigare och på vilket sätt
            det i så fall kommer att påverka energiuppgörelsen att vi förmodligen
            kommer att förbruka mer el än som är prognostiserat.
          </note>
          <note>
            Slutligen, fru talman, vill jag säga att jag är väldigt spänd
            på att höra vilken motfråga jag får från näringsministern.
          </note>
          <note type="speaker">
            Anf. 55 Näringsminister LEIF PAGROTSKY (s) replik:
          </note>
          <note>
            Fru talman! Min motfråga är: Hur kan det komma sig att riksdagens
            ledamöter är så förvånade över att detta är en debatt och inte
            en frågestund?
          </note>
          <note>
            Riksdagens ledamöter verkar tycka att man ska stå här i talarstolen
            och svara på frågor ungefär som i Fråga Lund eller något sådant.
            Jag uppfattar detta som en debatt där skillnader och likheter
            mellan partierna i en för folket viktig fråga ska klarläggas.
            Då tycker jag att det är rimligt att man diskuterar fram och tillbaka,
            inte bara enkelriktat. Jag tycker dock att en och annan har misslyckats
            i den ambitionen.
          </note>
          <note>
            Jag gör mitt bästa när det gäller att svara på de frågor som
            jag får. De är dock extremt många, så jag klarar inte att få tid
            för alla. Jag gör dock, som sagt, mitt bästa. Men jag kräver också
            rätten att få ställa en och annan motfråga.
          </note>
          <note>
            En sak som jag redan har nämnt men som inte blev berörd här var
            ärligt menad och ingen retorisk fråga. Jag skulle nämligen gärna
            vilja ha klarlagt om Moderaterna liksom Folkpartiet vill bygga
            ut kärnkraften. Jag har inte kunnat läsa mig till någon syn på
            detta och efterlyser därför ett klarläggande.
          </note>
          <note>
            Jag är genuint nyfiken på att få veta detta.
          </note>
          <note>
            Vi har redan konstaterat att vi på samma sätt ser sambandet mellan
            tillväxt å ena sidan och elförbrukning och energiförbrukning i
            övrigt. När tillväxten är bra går det åt mer energi. Men vi måste
            ha en politik för att se till att detta samband blir så svagt
            som möjligt. En ökad och hög tillväxt och samtidigt minskad energiförbrukning,
            elförbrukning, har jag väldigt svårt att se.
          </note>
          <note>
            Vi vet ju att en regering i modern tid i Sverige har lyckats
            med bedriften att minska elförbrukningen genom en hel mandatperiod.
            Det var den borgerliga regeringen mellan 1991 och 1994, och det
            berodde inte på att de var fanatiska elmotståndare, det berodde
            på att ekonomin havererade. När industrin står still och människor
            inte har råd att köpa saker som drar ström förbrukar de mindre
            el. Det är min tydliga utredande svar på den fråga som jag fått.
            Så här ser jag på sambandet. Det är ett uppfordrande synsätt.
            Vi måste jobba hårt för att försvaga sambandet, men det finns
            där.
          </note>
          <note type="speaker">
            Anf. 56 ULLA LÖFGREN (m) replik:
          </note>
          <note>
            Fru talman! Det sambandet är klart, frågan är bara om man ser
            det här sambandet och hoppas på tillväxt i samhället. Jag är inte
            säker på att regeringen för en politik som ger tillväxt, men jag
            tror ändå att det är regeringens förhoppning att man gör det.
            Då ser man också att elförbrukningen kommer att öka. Det var därför
            jag frågade om energiuppgörelsen på något vis måste revideras
            med anledning av att man kan se att elförbrukningen ökar mer än
            vad man hade trott.
          </note>
          <note>
            Sedan ska jag svara på ministerns fråga angående Moderaternas
            och
          </note>
          <note>
            Folkpartiets syn på kärnkraften genom att citera ur vår gemensamma
            reservation där det står, sista meningen i andra stycket: "Därtill
            vill vi inte heller utesluta en eventuell framtida utbyggnad av
            kärnkraften i Sverige."
          </note>
          <note type="speaker">
            Anf. 57 Näringsminister LEIF PAGROTSKY (s) replik:
          </note>
          <note>
            Fru talman! Jag beklagar, jag blev inte riktigt klar över vad
            detta betyder.
          </note>
          <note>
            Ni har lyckats enas om att inte utesluta. Men Eva Flyborg vill
            aktivt bygga ut.
          </note>
          <note>
            Jag kan inte tolka det på annat sätt än att Moderaterna inte
            vill gå lika långt i
          </note>
          <note>
            sin skrivning om man har enats om en svagare formulering. Jag
            kanske har fel, jag är lite ödmjuk i den tolkningen. Men det är
            den enda rimliga tolkning som går att göra.
          </note>
          <note>
            Eva Flyborg skäms inte för sin uppfattning och säger: Vi ska
            bygga ut, vi ska planera för fler kärnkraftverk. Man väntar bara
            på att få sätta spaden i jorden. Men från Moderaternas sida har
            man en mesigare formulering
          </note>
          <note>
            "utesluter inte".
          </note>
          <note>
            Jag kan ändå konstatera att Folkpartiet och Moderaterna tillsammans
            är isolerade i den här frågan. Jag har inte riktigt klart för
            mig Kristdemokraternas syn, men omställningen av energisystemet
            och en gradvis och långsiktig utfasning av kärnkraften bekänner
            de sig till. Det är milsvitt ifrån m och fp, men de har å andra
            sidan mycket annat som sammanfaller.
          </note>
          <note>
            Jag tackar för det beskedet. Eftersom Ulla Löfgren inte har några
            fler repliker till sitt förfogande ska jag avstå från att ställa
            ytterligare frågor.
          </note>
          <note type="speaker">
            Anf. 58 MIKAEL ODENBERG (m):
          </note>
          <note>
            Fru talman! Det vore klädsamt om näringsministern lät Eva Flyborg
            tala för Eva Flyborg och Folkpartiet, hon gör det bättre dessutom.
          </note>
          <note>
            Lår mig först kommentera den aktuella debatt som Centerpartiet
            begärde.
          </note>
          <note>
            De senaste veckorna har illustrerat svagheterna i den energipolitiska
            uppgörelse som har ingåtts. Jag får säga att det mot den bakgrunden
            är lite magstarkt att begära en aktuell debatt. Det är nog första
            gången i riksdagens historia som ett politiskt parti begär en
            särskild debatt om sina egna tillkortakommanden.
          </note>
          <note>
            Men näringsminister Leif Pagrotsky var inte mindre fräck, får
            jag säga.
          </note>
          <note>
            Näringsministern rubricerade Moderaternas och Folkpartiets politik
            som utkantspolitik. Vi borde i stället samlas hos Leif Pagrotsky
            på gungbrädans mitt. Sanningen är den att regeringens energipolitik
            sedan 1997 och framåt ju har präglats mer av politik än av energi.
            1997 års energipolitiska beslut var i hög grad en uppvisning i
            maktpolitik där helt andra övervägande styrde regeringen än rent
            energipolitiska överväganden.
          </note>
          <note>
            Sanningen är också den att den energipolitiska uppgörelse som
            man så småningom ingick med Centerpartiet och Vänsterpartiet var
            en uppgörelse i direkt konfrontation mot flera partier i riksdagen,
            mot en majoritet i den svenska folkopinionen, mot hela det svenska
            näringslivet, mot en samlad fackföreningsrörelse med LO, industrifacken
            men också offentligfacken med på vagnen. Leif Pagrotsky är över
            huvud taget inte i närheten av gungbrädan.
          </note>
          <note>
            Är det någon som förespråkar en energipolitik som har en förankring
            i det svenska folkdjupet är det Moderaterna och Folkpartiet, låt
            vara att vi inte har riktigt lika många mandat i kammaren som
            vi förtjänar, men det är en helt annan sak som vi får rätta till
            framöver.
          </note>
          <note>
            Låt mig också säga att den här energipolitiken är ytterligt besynnerlig
            och destruktiv av det enkla skälet att elavregleringen har gett
            oss möjligheten att lägga ansvaret för utveckling och miljöanpassning
            av den svenska elproduktionsapparaten där det ansvaret rätteligen
            hör hemma, nämligen kraftindustrin, i kraftbranschen själv. Just
            när man skapat de förutsättningarna faller man tillbaka i gammalt
            plantänkande och börjar fatta riksdagsbeslut om hur el ska produceras
            i enskilda produktionsanläggningar ute i landet. Och man fattar
            stängningsbeslut i den mest bisarra tron att man kan stimulera
            morgondagens teknik genom att förbjuda dagens.
          </note>
          <note>
            Nej, samling vid gungbrädans mitt kräver en ganska radikal omläggning
            av den destruktiva energipolitik som regeringen, Centerpartiet
            och Vänsterpartiet står bakom. Jag kallar den destruktiv just
            därför att den bygger på det bisarra förhållningssättet att man
            kan stimulera ny energiteknik genom att förbjuda dagens. Men jag
            kallar den destruktiv också därför att den bygger på en medveten
            kapitalförstöring. Man behöver inte vara någon stor ideolog för
            att säga det. Står man bara fast på marken inser man att det ligger
            en viss klokskap i att nyttja de produktionsresurser som man har
            byggt upp och som står till folkhushållets förfogande. Dit hör
            också kärnkraftsreaktorerna i Barsebäck.
          </note>
          <note type="speaker">
            Anf. 59 Näringsminister LEIF PAGROTSKY (s) replik:
          </note>
          <note>
            Fru talman! Låt mig säga att det alltid är lika rörande att höra
            ett parti som just har tappat vad tredje väljare säga att man
            är det parti som bäst representerar de breda folklagren och representerar
            någon sorts majoritetsuppfattning.
          </note>
          <note>
            Verkligheten är den att det här är en fråga som har splittrat
            i svensk politik i en kvarts sekel. Vi har just nu för första
            gången på mycket länge en ordning där en bred politisk överenskommelse
            över blockgränser ger stabilitet och långsiktighet, som är viktiga
            egenvärden i ett politikområde som kännetecknas av så enormt långsiktigt
            beslutsfattande som energipolitiken. Jag tycker att det är tråkigt
            att så få partier menar allvar när de pratar om stabilitet och
            långsiktighet. När de pratar om detta kombinerar de det med en
            smal och kortsiktig politik som inte har förutsättningar att påverka
            på längre sikt.
          </note>
          <note>
            Det är förtydligandet av vad jag menar. Jag tycker att det är
            underligt att
          </note>
          <note>
            Mikael Odenberg inte tycks förstår detta.
          </note>
          <note>
            Mikael Odenberg har nu chansen att svara på frågan om den otydlighet
            som jag tyckte mig läsa i Moderaternas redovisning av synen på
            kärnkraften.
          </note>
          <note>
            Men han tog inte den chansen, så jag ska försöka en gång till.
            Har Moderaterna bestämt sig för att man vill bygga ut kärnkraften
            eller inte? Har man dörren öppen och utesluter inte, eller har
            man den synen att det är fritt fram, var så god och bygg ut om
            det finns kommersiella möjligheter och någon vill?
          </note>
          <note type="speaker">
            Anf. 60 MIKAEL ODENBERG (m) replik:
          </note>
          <note>
            Fru talman! Den omständigheten, fru talman, att Moderaterna har
            55
          </note>
          <note>
            mandat i stället för 82 mandat förändrat inte det faktum att
            den energipolitik jag står för har förankring i Landsorganisationen
            och den övriga svenska fackföreningsrörelsen. Den har förankring
            i det svenska näringslivet. Den energipolitik som Leif Pagrotsky
            står för har inte den förankringen. Den har förankring hos Gudrun
            Schyman och Eskil Erlandsson.
          </note>
          <note>
            Det är inte heller så att den energipolitiska uppgörelsen 1997
            har gett stabilitet och långsiktighet. Det är ju precis tvärtom.
            Just återfallet i gammaldags plantänkande, i denna tanke att riskdagen
            ska fatta beslut om vad enskilda produktionsanläggningar ute i
            landet ska göra och inte göra skapar en otydlighet och en osäkerhet.
            Jag skulle vilja gå så långt som att säga att det skapar en osäkerhet
            om de långsiktiga förutsättningarna för att investera i industriell
            verksamhet i Sverige. Och det har varit vår huvudkritik vid sidan
            av miljöaspekterna när det gäller den förtida kärnkraftsavvecklingen,
            att den just skapar en osäkerhet.
          </note>
          <note>
            Vi kan nog leva med skadestånd och sådant. Den stora kostnaden
            för en förtida kärnkraftsavveckling är den samhällsekonomiska
            kostnad som ligger i den osäkerhet som skapas kring förutsättningarna
            för att investera.
          </note>
          <note>
            Jag ska gärna svara på frågan om kärnkraft. Moderata samlingspartiet
            är inte ett parti som sätter upp olika energislag som sol, vind,
            torv, kärnkraft, biobränsle och anger vilka vi är för och vilka
            vi är emot. Vi tycker att staten ska ange spelreglerna för elmarknaden
            och fastställa miljökraven. Sedan är det kraftbranschen som i
            konkurrens om kundernas gunst ska utveckla den produktionsapparaten.
          </note>
          <note>
            Ja, vi tar gärna bort det förbud som finns i svensk lagstiftning
            mot att bygga nya kärnkraftverk i Sverige, men jag tror inte att
            det finns någon som under överskådlig tid skulle vara intresserad
            av att göra det. Man skulle inte fatta ett sådant beslut på goda
            kommersiella grunder. Men, visst, kan vi acceptera elva kärnkraftsreaktorer
            i drift, ja, då är det också rimligt att vi tillåter en nybyggnad
            av kärnkraftverk.
          </note>
          <note type="speaker">
            Anf. 61 LENNART BEIJER (v) replik:
          </note>
          <note>
            Fru talman! Mikael Odenberg har ju ett förflutet i näringsutskottet,
            men sedan har han varit borta därifrån ett antal år. Därför är
            han i viss mån förlåten för att han höjer tonen så här i sluttampen
            på debatten.
          </note>
          <note>
            Det är Mikael Odenbergs egen tro att fackföreningsrörelsen, näringslivet
            och majoriteten av svenska folket står bakom den moderata energipolitiken.
          </note>
          <note>
            Ändå är det intressant att Mikael, till skillnad från en del
            andra företrädare, försöker att vara en väldigt klar marknadsvän
            och marknadsföreträdare. Vill man få någonting till stånd, vill
            man styra ett energisystem bort från kol, olja och uran måste
            man anta en klar viljeinriktning.
          </note>
          <note>
            Bara för att höra vad Mikael Odenberg tycker i dessa frågor skulle
            jag vilja ta upp detta med elcertifikat. Är det så dåligt ur marknadssynvinkel?
            Är det dåligt att vi försöker att få till stånd en överenskommelse
            med svensk kraftindustri och även med den elintensiva industrin?
            Är inte det smart, om man nu ska genomföra förändringar av det
            svenska energisystemet?
          </note>
          <note type="speaker">
            Anf. 62 MIKAEL ODENBERG (m) replik:
          </note>
          <note>
            Fru talman! Med all respekt ber jag att få återkomma till frågan
            om elcertifikat. Lennart Beijer är ju medveten om att vi i våras
            när riksdagen behandlade frågan preliminärt var negativa till
            de principbeslut som då fattades. Nu väntar vi på den proposition
            som näringsminister Leif Pagrotsky ska lägga fram. Vi får väl
            se vad den innehåller och sedan återkommer vi på vanligt sätt.
            Så den debatten får vi ta efter nyår.
          </note>
          <note>
            En felaktighet som hela tiden förekommer i den energipolitiska
            debatten är att man inte har respekt för de enormt långa ledtider
            som det handlar om när man ställer om ett energisystem. Det finns
            en tro att man genom käcka beslut i riksdagen kan genomföra en
            relativt snabb omställning. Så är det inte.
          </note>
          <note>
            Ledtiderna är oändligt långa. Det behövs ett teknikgenombrott
            om vi med bibehållen levnadsstandard ska kunna bygga vår energiförsörjning
            på förnybara energikällor. Det är klart att det måste vara målsättningen
            och det är dit vi ska sträva. Men, som sagt, vi måste ha respekt
            för de långa ledtiderna.
          </note>
          <note>
            På 50 års sikt har jag väldigt svårt att tänka bort kärnkraften
            ur den globala energiförsörjningen. Med den teknik som i dag står
            till förfogande skulle det i så fall innebära att vi i de länder
            som har kärnkraft skulle göra anspråk på de fossila bränslen som
            i huvudsak är det enda alternativet som står till hela utvecklingsvärldens
            förfogande. Om inte detta jordklot ska gå mot en formidabel koldioxidkatastrof
            är det mycket som talar för att vi, som ett uttryck för internationell
            solidaritet, i de länder som har de teknologiska förutsättningar
            för att hantera kärnkraften bör använda den just för att ge utvecklingsländerna
            som saknar dessa teknologiska förutsättningar möjlighet att använda
            andra energislag.
          </note>
          <note type="speaker">
            Anf. 63 LENNART BEIJER (v) replik:
          </note>
          <note>
            Fru talman! Jag håller med Mikael Odenberg om att det är fråga
            om väldigt långa ledtider när det gäller energifrågor. Det finns
            säkert en okunskap om detta på olika håll i samhället bland dem
            som kräver snabba förändringar, att de ska ske mer eller mindre
            över en dag.
          </note>
          <note>
            Men det är inte fråga om käcka beslut i riksdagen när man försöker
            att ändra på detta axiom, att ledtiderna är långa. När nu kol,
            olja och uran bär upp så stor del av den svenska energiförsörjningen
            har vi försökt att hitta en annan väg.
          </note>
          <note>
            Om det nu är fråga om så långa ledtider som Mikael Odenberg säger
            -
          </note>
          <note>
            och jag håller med honom - är det ju märkligt att både Mikael
            och andra moderater alltid har gått emot ytterligare resurser
            för teknikutveckling, forskning och så vidare som verkligen behövs
            om man ska komma framåt i dessa frågor.
          </note>
          <note>
            Mikael Odenberg säger att vi i Sverige och andra utvecklade länder
            ska fortsätta att använda kärnkraft så att övriga länder i världen
            kan använda olja och kol. Är det inte lite passivt? Vore det inte
            bättre om vi kunde gå före och visa hur man med ny teknik kan
            använda mindre el och hur man kan producera el på ett mer miljövänligt
            sätt?
          </note>
          <note type="speaker">
            Anf. 64 MIKAEL ODENBERG (m) replik:
          </note>
          <note>
            Fru talman! Jag har inget emot att Lennart Beijer går före och
            visar vägen. Men vi måste också producera den förnybara energin
            till priser som är rimliga. Annars kommer vi att tappa oerhört
            mycket i levnadsstandard och i välstånd.
          </note>
          <note>
            Det är inte så att Moderaterna går emot alla satsningar på forskning
            och teknikutveckling, tvärtom. Men vi är väldigt angelägna om
            att de anslag som ges verkligen styrs till forskningsansträngningar
            som kan leda till teknikgenombrott. Vi ska inte bara subventionera
            en gammal och befintlig teknik, om än förnybar.
          </note>
          <note>
            Vad har Lennart Beijer blivit herostratiskt ryktbar för? Jo,
            han medverkade till Anders Sundströms mysplyschbidrag. Ni minns
            säkert kaminbidraget där man skulle få pengar av staten för att
            installera en braskamin hemma i sitt hus. När man hade fått dessa
            pengar - man fick skjuta till en del själv också -
          </note>
          <note>
            och installerat sin braskamin, ja, då kom kommunens hälsovårdsnämnd
            och införde eldningsförbud därför att dessa kaminer ledde till
            så mycket utsläpp av sot och annat elände över småhusområdet.
          </note>
          <note>
            Den typen av statliga bidragsansträngningar, som var ett inslag
            i 1997 års energipolitiska uppgörelse, ser vi moderater inte som
            framtidssatsningar.
          </note>
          <note type="speaker">
            Anf. 65 EVA FLYBORG (fp):
          </note>
          <note>
            Herr talman! Jag känner mig nödgad att begära ordet igen, men
            jag ska fatta mig hyfsat kort.
          </note>
          <note>
            Vi har sagt att vi "utesluter inte tanken på ny kärnkraft". Det
            är en stor skillnad mot att trampa gasen i botten som Leif Pagrotsky
            påstod att vi hade gjort, vilket vi aldrig har. Vi vill ha en
            fri produktion av energi som följer de avtal, lagar och regler
            som statsmakterna ställer upp när det gäller krav på säkerhet,
            miljösäkerhet och så vidare.
          </note>
          <note>
            Och snälla näringsministern, vi är inget utkantsparti. I den
            här frågan som vi diskuterar i dag, energipolitiken, företräder
            vi en klar majoritet av svenska folket, inte med avseende på antalet
            ledamöter i kammaren - det är helt riktigt, i alla fall inte än
            så länge. Vad stöder jag den uppfattningen på? Vi är inte isolerade,
            det är regeringen i den är frågan. Allt beror självklart på vad
            man själv befinner sig, i periferin eller i centrum.
          </note>
          <note>
            Vad vi däremot inte vill ha, näringsministern, är mer olja och
            kol. Den politik som näringsministern, regeringen och dess samarbetspartier
            företräder går ut på att man ska starta upp för de gamla energislagen
            som till exempel olja.
          </note>
          <note>
            Stabil politik - ja, det som blir stabilt är ju det socialdemokratiska
            partiets maktinnehav. Det blir i sanning stabilt med sådana här
            uppgörelser, men ingenting annat. Vi tar energipolitiken på allvar
            i Folkpartiet. Vi tar ansvar -
          </note>
          <note>
            för miljön, för ekonomin, för Sverige.
          </note>
          <note>
            Det var ett möte i Johannesburg i somras, som näringsministern
            säkert känner till väl. Där talades det i mycket positiva ordalag
            om just kärnkraften som en parameter och utgångspunkt för en uthållig
            utveckling i världen. Är de också ute och cyklar? Är världssamfundet
            som talar positivt om kärnkraften ute och cyklar? Svenska folket
            skulle säkert vilja ha ett svar på detta.
          </note>
          <note>
            Och man skulle säkert vilja ha en ny energiuppgörelse, kanske
            till och med mellan Folkpartiet, Moderaterna och Socialdemokraterna,
            när väl Socialdemokraterna har insett att det inte går att ösa
            ton efter ton med koldioxid, svavel, kvävedioxid med mera över
            Skåne och västra Sverige. Så ser sanningen ut i Sverige i dag.
          </note>
          <note type="speaker">
            Anf. 66 Näringsminister LEIF PAGROTSKY (s):
          </note>
          <note>
            Herr talman! Eva Flyborg sade att hon skulle fatta sig kort.
            Vi har hållit på i tre timmar redan, men hon överskrider sin talartid
            även i sitt andra anförande.
          </note>
          <note>
            Eva Flyborg vill inte kännas vid att Folkpartiet är ett utkantsparti
            i synen på kärnkraften. Då skulle jag vilja vara väldigt kort
            nu efter tre timmar och ha ett svar som kan formuleras med ett
            enda ord och ingen ny tvåminutersförlängning - det är kö till
            talarstolen just nu. Vilket parti ligger längre ut än
          </note>
          <note>
            Folkpartiet i sin syn på kärnkraften? Vilket parti ligger längre
            bort från mitten i riksdagen? Vilket parti ligger längre bort
            från den andra utkanten, nämligen
          </note>
          <note>
            Miljöpartiet? Det räcker att svara med ett enda ord, så behöver
            ingen här vänta på lunch eller på nästa debatt längre än nödvändigt.
            Vi väntar ivrigt på detta enda ord, Eva Flyborg.
          </note>
          <note type="speaker">
            Anf. 67 EVA FLYBORG (fp) replik:
          </note>
          <note>
            Herr talman! Näringsministern vet att det inte går, därför att
            det är som att ställa frågan: Har du slutat att slå din fru? Den
            frågan skulle jag inte heller ställa till näringsministern. Svaret
            på frågan är att Folkpartiet befinner sig i mitten, hur man än
            vill se saken. Men det beror ju självklart på var man själv står
            någonstans, om man befinner sig i periferin, som den socialdemokratiska
            regeringen med samarbetspartier gör.
          </note>
          <note>
            Vi i Folkpartiet befinner oss i mitten. Vi företräder en majoritet
            när det gäller vad svenska folket tycker och vill. Det är det
            som är lite svårt för näringsministern att acceptera. Men han
            lär nog få göra det i alla fall, för sådan är verkligheten och
            därmed sanningen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 12 §.)
          </note>
          <note>
            9 § Näringsliv
          </note>
          <note>
            Föredrogs näringsutskottets betänkande 2002/03:NU1
          </note>
          <note>
            Utgiftsområde 24 Näringsliv (prop. 2002/03:1 delvis och skr.
            2002/03:8).
          </note>
          <note type="speaker">
            Anf. 68 MIKAEL ODENBERG (m):
          </note>
          <note>
            Herr talman! Det här betänkandet från näringsutskottet handlar
            om näringspolitiken i vid mening. Jag ska inte göra några långa
            utsvävningar. Vi hade ju inslag av den här debatten redan under
            riksdagens allmänpolitiska debatt. Där hade jag anledning att
            ta upp en del av de problem som finns med att starta och driva
            företag i vårt land och med det näringsklimat i vid mening som
            ger alltför dåliga förutsättningar för företagsamheten i Sverige.
            Det är i sin tur ett hot mot vår långsiktiga välståndsutveckling,
            eftersom ett framgångsrikt företagande och näringsliv är en förutsättning
            för välfärden.
          </note>
          <note>
            Det finns ett antal internationella undersökningar som indikerar
            att vi i
          </note>
          <note>
            Sverige har ett väldigt dåligt entreprenörsklimat. Det finns
            statistik från det europeiska patentkontoret som visar att vi
            ligger väldigt högt när det gäller till exempel patentansökningar,
            men att vi ligger väldigt lågt i jämförelse med andra länder när
            det gäller patentansökningar som förs vidare och blir till fungerande
            och vinstdrivande företag.
          </note>
          <note>
            Jag har också hävdat att mycket av problemen med det svenska
            näringsklimatet bottnar i ett genuint oförstående för företagandets
            drivkrafter och villkor från den offentliga sektorn och de politiker
            som fattar beslut om de regelverk som styr företagandet.
          </note>
          <note>
            Jag vet att jag i en diskussion med Sylvia Lindgren under den
            allmänpolitiska debatten hävdade att det maktbärande parti som
            hon tillhör främst företräds av ombudsmän och personer med rötterna
            i den offentliga sektorn. Jag dristade mig till att säga att den
            genomsnittlige socialdemokratiska riksdagsledamoten har bara sett
            företag på bild, och de företag som man då har sett på bild är
            dessutom ett stort företag i tillverkningsindustrin. Det finns
            ingen insikt om de drivkrafter som leder den lilla entreprenören,
            den lilla företagaren.
          </note>
          <note>
            Det här leder till att väldigt många av de regelsystem som vi
            bygger upp är anpassade efter de stora företagen och efter de
            stora företagens intressen.
          </note>
          <note>
            Det gäller också skattereglerna. Vi har ju sett hur förmögenhetsskattereglerna
            har utformats med hänsyn tagen till Fredrik Lundberg, Marcus Wallenberg,
          </note>
          <note>
            Stefan Persson och andra, men att väldigt lite har gjorts för
            att anpassa skattereglerna efter de små företagare som bedriver
            verksamhet och ger sysselsättning runtom i vårt land.
          </note>
          <note>
            Det finns naturligtvis många aspekter på företagsklimatet, och
            det finns många saker som försvårar företagandet. Skattereglerna
            hör dit, liksom de beryktade 3:12-reglerna som försvårar generationsskiften
            och där hela utgångspunkten för konstruktionen är att företagaren
            är en presumtiv skatteflykting. Allt detta är regler som försvårar.
          </note>
          <note>
            Det krävs en expert för att deklarera en enskild firma i vårt
            land. Vi har en arbetsrättslig lagstiftning som omfattar inte
            bara LAS, lagen om anställningsskydd, och MBL vilket många tycks
            tro, utan som sammantaget rör sig om åtminstone 300 lagar och
            författningar som är svåröverskådliga för en normal näringsidkare.
          </note>
          <note>
            Vi har miljöbalksregler som många gånger framstår som godtyckliga.
            Vi har totalt ca 40 000 sidor myndighetsregler som styr företagandet,
            och vi har en regelinflation varje år på 4-5 %. Vi har 75 myndigheter
            som på 1 150
          </note>
          <note>
            blanketter infordrar uppgifter från de arma stackare som försöker
            att förverkliga sina idéer och framtidsdrömmar i företagandets
            form.
          </note>
          <note>
            Det har gjorts uppskattningar inom OECD som indikerar att det
            i vart fall för de mindre företagen kan röra sig om kostnader
            för att administrera hela det här regelverket på uppemot 30 000
            kr per anställd och år. Det ger ju svindlande summor. Skulle man
            omsätta OECD-beräkningarna till det svenska näringslivet i stort,
            blir summan av kostnaderna för att administrera regelverket 50
            miljarder om året. Det är alltså svindlande summor.
          </note>
          <note>
            Vi är starkt kritiska till vad som har uträttats av de senaste
            socialdemokratiska regeringarna när det gäller att förenkla hela
            regelverket för att underlätta för företagen. Vi har haft Simplex,
            en arbetsgrupp som ska försöka se till att rensa bort onödig byråkrati
            och nya regler, men det arbetet har enligt vår mening gått på
            sparlåga. Vi har haft Småföretagsdelegationen, där alltför få
            av förslagen har genomförts och förts till riksdagen för beslut.
          </note>
          <note>
            Vi har under de här åren sett en fortlöpande försämring av näringsklimatet
            när det gäller byråkrati, regler och uppgiftslämning i stället
            för den förbättring som vi hade hoppats på. Vi menar att det inte
            räcker att bara bromsa ny byråkrati, utan man måste börja rensa
            upp i det byråkratiska regelverk som under åren har byggts upp.
          </note>
          <note>
            Det måste kort sagt börja hända någonting. Det är mot den bakgrunden
            som vi tillsammans med Folkpartiet, Kristdemokraterna och Centern
            har skrivit ihop oss med Miljöpartiet i utskottet om den reservation
            2 som, givet att ingen trycker på fel knapp, bör vinna majoritet
            i kammaren under eftermiddagens omröstning. Blir detta riksdagens
            beslut innebär det att vi begär av regeringen kvantitativa mål
            för det regelförenklingsarbete som alltför länge har bedrivits
            på sparlåga. Det innebär att vi kräver att regeringen tar fram
            en mätmetod. Man måste ju också mäta framgångarna när man tar
            bort regler, och det kan lite grann diskuteras hur det ska gå
            till. Därför måste vi få fram mätmetoder, och det ska vi få under
            2003.
          </note>
          <note>
            Vi vill också tvinga regeringen att redan under 2003 anmäla Sverige
            till
          </note>
          <note>
            OECD för deltagande i en granskning av olika länders regelförenklingsarbete
            som OECD bedriver. Vi tror att det skulle vara värdefullt, och
            det skulle ge oss en möjlighet att stämma av vårt arbete mot andra
            länder.
          </note>
          <note>
            Vi vill också tvinga regeringen att redan under denna mandatperiod
            gå igenom hela det regelverk som styr företagandet och företagandets
            villkor så att vi kan ta bort onödiga och krångliga regler.
          </note>
          <note>
            Jag yrkar därför, herr talman, bifall till reservation 2 i näringsutskottets
            betänkande.
          </note>
          <note>
            Jag kan i det sammanhanget göra vad vi kan kalla en principiell
            deklaration. Det har varit intressant att under näringsutskottets
            arbete se hur socialdemokraterna har uppfört sig när majoriteten
            av de borgerliga partierna och
          </note>
          <note>
            Miljöpartiet har hotat i fjärran. Det har lett till att vi nu
            har fått majoritetsskrivningar som ligger, vill jag säga, ganska
            nära reservationen. Det har lett till en långtgående omprövning
            bland socialdemokraterna i näringsutskottet, naturligtvis med
            ambitionen att undvika ett voteringsnederlag i kammaren.
          </note>
          <note>
            Det ser jag som positivt.
          </note>
          <note>
            Jag tycker inte heller att det finns någon anledning att hymla
            om att Miljöpartiet i högsta grad är medansvariga till det dåliga
            företagsklimat vi har i
          </note>
          <note>
            Sverige av det enkla skälet att Miljöpartiet under en följd av
            år ju har stött regeringens politik och regeringens budgetar.
          </note>
          <note>
            Det är klart att Miljöpartiet har starka politiska intressen
            av att både ha kakan och äta upp den - att samarbeta med regeringen
            men samtidigt verka som om man står vid sidan om och är ett oppositionsparti
            som vill förändra.
          </note>
          <note>
            Jag har full förståelse för det. Det hör till politikens villkor,
            och jag utesluter inte att jag skulle ha agerat likadant om jag
            hade varit i Miljöpartiets kläder.
          </note>
          <note>
            Men det är klart: Man bör samtidigt ha denna verklighet klar
            för sig.
          </note>
          <note>
            Det var likadant under förra mandatperioden. Vi gjorde då upp
            med Miljöpartiet om förändringar i den arbetsrättsliga lagstiftningen
            som gjorde det möjligt för företag med färre än tio anställda
            att göra undantag från turordningsreglerna för två anställda.
            Vi träffar nu en uppgörelse som innebär -
          </note>
          <note>
            fortfarande givet att alla lyckas trycka på rätt knapp i voteringen
            - att vi faktiskt kan tvinga regeringen att skrida till verket
            med regelförenklingsarbetet.
          </note>
          <note>
            Vi kommer under resten av den här mandatperioden att på motsvarande
            sätt ha ett konstruktivt förhållningssätt. Där det uppkommer en
            möjlighet att, som vi tycker, styra politiken i någon delfråga
            i rätt riktning är vi alltid beredda att föra en diskussion i
            syfte att nå en sådan majoritet.
          </note>
          <note>
            Jag ska inte bli mer långrandig än så, utan med det här bifallsyrkandet
            till reservation 2 i betänkandet tackar jag för mig.
          </note>
          <note type="speaker">
            Anf. 69 EVA FLYBORG (fp):
          </note>
          <note>
            Herr talman! Statens roll i näringspolitiken tycker vi liberaler
            främst ska vara att sätta ramar för och övervaka spelreglerna
            på marknaden, ansvara för samhällsplanering i övrigt och infrastruktur
            och skapa förutsättningar för en långsiktig tillväxt. När staten
            agerar såväl domare som spelare på marknaden är risken därför
            stor att konkurrensen snedvrids och att investeringar inte görs
            på ett bra sätt i de företag som har de bästa förutsättningarna.
          </note>
          <note>
            Negativa attityder till småföretagare har under lång tid påverkat
            företagsstrukturen i vårt land. Jämför med det Småföretagar-Sverige
            vi hade till exempel på 50-talet. Vad är det som har förändrats?
            Jag tror att det är en generell attityd, men också att villkoren
            för företagande helt har anpassats till de stora företagen, vilket
            i förlängningen har lett till en bristande mångfald av medelstora
            växande företag, något som faktiskt finns i många andra länder.
          </note>
          <note>
            Av Sveriges cirka en halv miljon företag är den överväldigande
            majoriteten enmansföretag, och bara 3 % av Sveriges samtliga företag
            har fler än 20
          </note>
          <note>
            anställda.
          </note>
          <note>
            Framväxten av nya företag inom tjänste- och servicesektorn har
            effektivt hindrats genom den offentliga sektorns monopol. Världens
            högsta skatter har ytterligare bromsat tillkomsten av företag
            och en bättre tillväxt. Den arbetsintensiva privata tjänstesektorn,
            som fungerat som sysselsättningsmotor i många andra länder, till
            exempel i USA, Förenta staterna, har utvecklats betydligt långsammare,
            nästan intill obefintlighet, i Sverige.
          </note>
          <note>
            Nyföretagandet har minskat under 2001, och antalet nystartade
            företag ligger nu på den lägsta nivån sedan början av 1990-talet.
            Dessutom ökade antalet företagskonkurser med 10 % mellan år 2000
            och år 2001, uppger faktiskt regeringen själv. Regeringens egna
            redovisningar visar alltså hur allvarlig situationen är.
          </note>
          <note>
            Ytterligare belägg, herr talman, för allvaret i situationen när
            det gäller just nyföretagandet har nyligen presenterats i en internationell
            undersökning,
          </note>
          <note>
            Global Entrepreneurship Monitor 2002, förkortat GEM. I den analyseras
            internationellt entreprenörskap, definierat som antalet individer
            som startat ett företag som är högst tre och ett halvt år gammalt
            eller som håller på att starta ett företag, och dessa företags
            betydelse för tillväxten och välståndet i ett land. Analyserna
            och själva undersökningarna har genomförts sedan 1998.
          </note>
          <note>
            Årets rapport baseras på officiell statistik och över 114 000
            intervjuer i 37
          </note>
          <note>
            länder med motsvarande 65 % av arbetskraften och 92 % av global
            BNP.
          </note>
          <note>
            För Sverige är det tyvärr en dyster läsning, herr talman. Sverige
            ligger på
          </note>
          <note>
            31:a plats av 37 medverkande länder när det gäller just entreprenörskap,
            och
          </note>
          <note>
            Sverige tillhör de länder där entreprenörskapet minskat mest
            mellan år 2000
          </note>
          <note>
            och år 2002. Få företag, bara 3 %, startas i Sverige av den anledningen
            att man ser framtida vinstmöjligheter, jämfört med till exempel
            10 % i USA,
          </note>
          <note>
            9 % i Israel, 8 % i Irland och Kanada och faktiskt 7 % i Norge.
          </note>
          <note>
            Per hundra invånare startas två och ett halvt nya företag av
            kvinnor i Sverige medan genomsnittet för de 37 länderna är dubbelt
            så högt och i Förenta staterna tre gånger så högt - fastän vi
            har en regering som säger sig vilja medverka till att fler kvinnor
            ska starta och driva företag.
          </note>
          <note>
            I rapporten studeras också vilka åtgärder som skulle ha mest
            inverkan på ett mer positivt entreprenörskap. De är att man väl
            definierar en entreprenörskapspolicy, att man har regleringar
            som inte hämmar entreprenörskapet, fungerande konkurrens och tillgång
            till såddkapital via informellt kapital:
          </note>
          <note>
            familj, vänner och så kallade affärsänglar.
          </note>
          <note>
            Herr talman! I stället för den nedgång som vi nu har sett i nyföretagandet
            måste en ökning komma till stånd, och för det krävs det en helt
            annan näringspolitik än den som regeringen med stödpartier omfattar,
            en helt annan och god företagarpolitik med många förändringar
            på alla områden: skatter, arbetsmarknad, konkurrens, regelförenklingar
            och så vidare. Men grundläggande är att attityder till företagande
            och entreprenörskap måste ändras i hela samhället. Fler kvinnor
            och män måste vilja, våga och kunna starta och driva företag,
            och även anställa medarbetare. Det måste löna sig att arbeta.
          </note>
          <note>
            Det måste löna sig att ha, äga och driva ett företag.
          </note>
          <note>
            Regelförenklingsarbetet är av största vikt när det gäller de
            här sakerna.
          </note>
          <note>
            Kostnaderna för ett svenskt företag med upp till 19 anställda
            för att administrera skatte-, marknads- och miljöregler är ungefär
            30 000 kr per anställd och år. Det är mycket högre än motsvarande
            siffra för stora företag. Lägger man ihop företagens kostnader
            för att administrera alla dessa lagar, regler och föreskrifter
            beräknas det kosta svenska företag 50 miljarder kronor per år.
          </note>
          <note>
            Med 50 miljarder kronor per år, herr talman, brandskattas svenska
            företag bara för att hantera lagar, regler och förordningar.
          </note>
          <note>
            Vad gäller att minska företagens regelbörda finns det många länder
            som går i framkant, som går före. I Nederländerna har parlamentet
            beslutat om att minska regelbördan med 25 %, och faktiskt har
            man under den förra mandatperioden redan lyckats minska regelbördan
            med 10 %.
          </note>
          <note>
            Det är därför vi vill att riksdagen ska tillkännage att vi ska
            börja göra en genomgång av hela det regelverk som berör företagarna
            så att vi kan ta bort onödiga regler, lagar och förordningar.
            Om alla trycker rätt får vi en sådan ny inriktning i Sverige efter
            klockan fem i dag.
          </note>
          <note>
            Vi måste också öka takten i att ta bort dåliga regler. Vi vill
            anmäla Sverige till OECD:s oberoende granskning av hur detta fortskrider.
            Det tror vi är ett bra grepp.
          </note>
          <note>
            Det gäller också att det inte är krångligt när man startar ett
            företag. Det ska kunna gå snabbt. Vi i Folkpartiet har tagit fram
            ett startpaket som man ska kunna hämta på en post, en bank, ett
            försäkringsbolag eller var som helst.
          </note>
          <note>
            Man hämtar det, fyller i en blankett, i stort sett, och är i
            gång på 20 minuter.
          </note>
          <note>
            Det är målet, herr talman.
          </note>
          <note>
            Jag ska inte uppehålla mig längre vid det här ärendet. Jag tycker
            att väldigt mycket redan är sagt i många års tidigare näringsdebatter.
            Vi står fast vid alla tidigare uppfattningar.
          </note>
          <note>
            Herr talman! Jag vill sluta med att yrka bifall till reservation
            1.
          </note>
          <note>
            I detta anförande instämde Yvonne Ångström (fp).
          </note>
          <note type="speaker">
            Anf. 70 MARIA LARSSON (kd):
          </note>
          <note>
            Herr talman! Jag vill inleda med att yrka bifall till reservation
            2.
          </note>
          <note>
            Äntligen! Äntligen kommer tomten till landets småföretagare med
            en efterlängtad klapp som kan leda till att livet blir lite enklare
            och lite mindre kostsamt för dem.
          </note>
          <note>
            Enklare regler för företagare och företagande - det har blivit
            ett mantra som vi från oppositionen har hamrat in. Det har också
            varit ett mantra för regeringen, som tillsatt en simplexgrupp
            och sagt sig vilja tillmötesgå Småföretagsdelegationens förslag
            om förändringar i regelverket. Mängder med stolta paroller har
            uttalats av tidigare ministrar som Björn Rosengren och
          </note>
          <note>
            Mona Sahlin. Resultatet har inte blivit lika storslaget. Det
            goda de ville, det gjorde de aldrig.
          </note>
          <note>
            Varför är ett enkelt regelverk så viktigt?
          </note>
          <note>
            För det första menar vi kristdemokrater att varje företagare
            ska ges största möjliga överblick över sin egen verksamhet. Vi
            är övertygade om att det gynnar ett gott och sunt företagande.
            Det möjliggör för företagaren att kunna göra rätt för sig i alla
            delar. Det är inte möjligt i dag. Det fordras frågor till revisorer
            och skattemyndighet för att man ska få veta vad som är rätt och
            vad som är fel. Ändå kan man få två olika svar av två olika tjänstemän
            på samma skatteförvaltning. Det är förödande för moralen att ha
            ett svårgenomträngligt regelverk.
          </note>
          <note>
            För det andra ska det inte kosta skjortan att administrera en
            verksamhet.
          </note>
          <note>
            De kostnaderna ska ned på ett minimum. I dag är kostnaden, som
            vi hörde förut härifrån talarstolen, 30 000 kr årligen per anställd
            i företag med färre än
          </note>
          <note>
            20 anställda. Det är på tok för mycket.
          </note>
          <note>
            Herr talman! Efter de förhandlingsrundor som pågått i näringsutskottet
            finns det nu ett litet ord som framför allt är det som skiljer
            majoriteten från oppositionen, en utskottsminoritet som i kväll
            vid voteringen förväntas bli en kammarmajoritet. Ordet är "hela".
            Hela regelverket ska gås igenom. Här har
          </note>
          <note>
            Socialdemokraterna stretat emot. Hela regelverket blir ett alltför
            omfattande arbete, har man sagt.
          </note>
          <note>
            Men nu råkar det ju vara så att hela detta regelverk varje dag
            drabbar varje företagare. De har att hantera det varje dag. Då
            är det väl inte för mycket begärt att regeringen under hela fyra
            år går igenom hela regelverket för att stryka bort och lägga samman.
            En rad kreativa förslag finns på området. Nu senast har flera
            organisationer gett förslag på hur redovisnings- och skatteregler
            kan harmoniseras med varandra. I morgon är det bara att sätta
            i gång.
          </note>
          <note>
            Glöm inte 3:12-reglerna och F-skattsedelsprövningen!
          </note>
          <note>
            Jag förutsätter att regeringen, om vi nu får ett positivt beslut
            i kammaren i kväll, inte obstruerar mot beslut som går dem emot.
            Tyvärr har vi sett prov på det tidigare. Nej, nu gäller det att
            prioritera personalresurser till detta arbete.
          </note>
          <note>
            Nu gäller det att intensifiera Simplexgruppens arbete så att
            den inte bara tittar på den nya lagstiftningen utan också på den
            befintliga.
          </note>
          <note>
            Herr talman! Det känns bra att vi också får inge en anmälan till
            OECD
          </note>
          <note>
            om granskning. Det kan få vårt lands status när det gäller regelkrångel
            belyst i ett lite större perspektiv.
          </note>
          <note>
            Personligen känner jag mig också glad åt beslutet att myndigheter
            nu ska ha en limit, en tidsgräns inom vilken de lämnar svar. Färre
            frågeställare måste därmed leva i ett vakuum. Jag tror att det
            är viktigt för att skapa legitimitet åt det Myndighets-Sverige
            som vi har. En förtroendefull relation mellan myndighet och företagare
            kan inte utvecklas om företagaren åläggs att inge besked till
            skattemyndigheten inom en vecka och samme företagare sedan inte
            hör av skattemyndigheten på ett helt år.
          </note>
          <note>
            Herr talman! I går kom beskedet från Konjunkturinstitutet att
            man skriver ned sin tillväxtprognos med en historiskt stor siffra,
            en hel procentenhet. I
          </note>
          <note>
            sådana tider blir det av största vikt att bereda jorden för tillväxt.
          </note>
          <note>
            Eva Flyborg var i sitt anförande inne på att nyföretagandet är
            mycket lågt.
          </note>
          <note>
            Av 37 undersökta länder kommer Sverige först på 31:a plats. Regeringen
            har i budgetpropositionen satt målet 37 500 nya företag på ett
            år. Nu är inte det någon hisnande målsättning; det är egentligen
            bara 1 500 fler nya företag än vad som startades förra året. Nutek
            kritiserar också regeringen för detta och menar att det är för
            lite. 45 000 nya företag skulle behövas bara för att kompensera
            bortfallet av jobb inom stora företag, säger man.
          </note>
          <note>
            Regeringens låga målsättning när det gäller nyföretagande måste
            tolkas som en betygssättning på det egenproducerade tillväxtklimatet.
            Annat var det
          </note>
          <note>
            1998 då Göran Persson lovade 100 000 nyföretagare. Ambitionerna
            har uppenbarligen dalat något sedan dess.
          </note>
          <note>
            Frågan är om Sverige har råd med Persson och Pagrotsky särskilt
            länge till. När nyföretagande och företagande dalar ökar arbetslösheten,
            och då minskar plånboksmöjligheterna för enskilda människor. Då
            minskar också servicen i form av vård, skola och omsorg. Sverige
            är redan nu fattigast i
          </note>
          <note>
            Norden. Hur långt ned ska vi?
          </note>
          <note>
            Herr talman! I morgon ska jag bege mig till Kista, till ett företag
            som befinner sig i produktutvecklingsstadiet med en uppfinning
            som redan är en världssensation. Till och med NASA hänger i hasorna
            och vill köpa. Ändå har detta företag problem. Man får inte fram
            det riskkapital som är nödvändigt för att sätta i gång produktionen.
            Industrifonden har sagt nej.
          </note>
          <note>
            Tillgången på riskkapital är just nu ett jätteproblem och en
            hämsko för nyföretagande och företagsutveckling. Vi har ett stort
            utbud av stöd till företag som rymmer allt från tidig såddfinansiering
            till investeringslån. Det är ett sådant virrvarr att ingen riktigt
            vet vem som ska göra vad eller när. Många gör samma sak samtidigt.
          </note>
          <note>
            Kristdemokraterna menar att vi bör införa ett riskkapitalavdrag
            för enskilda på 100 000 kr. Det skulle underlätta att få loss
            riskkapital hos privata finansiärer. Dessa människor satsar i
            dag inte sitt riskkapital i aktier, men de ges inte heller möjlighet
            att satsa det i bra former i svenskt företagande, i svenskt näringsliv.
            Vi vill tillskapa den möjligheten.
          </note>
          <note>
            Kristdemokraterna menar också att vissa statliga medel bör kanaliseras
            direkt till regionala och lokala aktörer som ett regionalt innovations-
            och produktionsutvecklingsstöd. Vi bör pröva olika vägar för förmedlande
            av de statliga satsningarna. Myndigheter är inte alltid den optimala
            vägen.
          </note>
          <note>
            IUC-bolagen är regionalt ägda och regionalt förankrade. De ska
            bedriva uppsökande verksamhet, hjälpa till med produktutveckling
            och genomföra avknoppningar, det vill säga de kan följa en innovatör
            från idé till företag, från ax till limpa. IUC blir någon att
            hålla i handen hela vägen genom träsket av bidrag och institutioner.
            Det finns många goda idéer i det här landet som aldrig har realiserats.
            Med en långsiktig satsning på IUC-bolagen skulle mer vara möjligt.
            Kristdemokraterna anslår 30 miljoner kronor till denna verksamhet.
            Vi noterar att Ulf Lönnkvists utredning om regional tillväxt vill
            gå samma väg och tilltro de regionala aktörerna mer självständiga
            och långsiktiga medel.
          </note>
          <note>
            Herr talman! De närmaste tio åren kommer 200 000 av Sveriges
            företagare att gå i pension. Flertalet av dessa leder familjeföretag,
            som fortfarande är och hoppas jag ska förbli den dominerande ägarformen
            i Sverige. Den här ägarformen minskar dock, och det är alarmerande.
            Familjeföretagens ägande är ofta långsiktigt och uthålligt, också
            i lågkonjunktur. Det står i motsats till den kvartalskapitalism
            som i dag växer i Sverige.
          </note>
          <note>
            En ny Sifoundersökning visar att sex av tio svenskar helst vill
            arbeta i ett familjeföretag, helst ett ägarlett sådant. Regering
            och riksdag måste ge förutsättningarna för fortsatt fåmansägande.
            Därför brinner det i knutarna när det gäller att förändra arvs-
            och gåvoreglerna. Kristdemokraterna föreslår ett avskaffande av
            arvsskatten på bundet kapital. En ny generation ska kunna ta över
            ett företag utan att börja med en tung nypåtagen skuldbörda.
          </note>
          <note>
            Herr talman! Det är mycket mer än regelförenkling som tomten
            borde ha med i säcken till landets företagare. Vi kristdemokrater
            har massor med bra klappar i vår säck. Vi lånar gärna ut dem till
            regeringen om de garanterat delas vidare till den yrkeskategori
            som har Sveriges framtid i sin hand.
          </note>
          <note type="speaker">
            Anf. 71 HÅKAN LARSSON (c):
          </note>
          <note>
            Herr talman! Först vill jag yrka bifall till de båda reservationerna
            1 och 2 i det här betänkandet.
          </note>
          <note>
            I motsvarande debatt för ett år sedan konstaterade min partikollega
            Åke
          </note>
          <note>
            Sandström att vi i Sverige har ungefär 75 myndigheter som samlar
            in uppgifter från företagen. Tillsammans har de 1 150 olika blankettyper
            och såg år
          </note>
          <note>
            2000 till att få in 73 miljoner ifyllda blanketter. Det är ganska
            talande siffror, egentligen ganska horribla siffror.
          </note>
          <note>
            Vad har då hänt under det gångna året? Svaret är tyvärr: Egentligen
            inte någonting alls. Byråkratin har inte minskat sedan förra årets
            debatt. Det komplicerade regelverket är fortfarande en tung börda
            för landets företagare, särskilt för småföretagarna, som måste
            sköta pappersarbetet själva, som inte har anställda som sköter
            detta.
          </note>
          <note>
            Krånglet är tidskrävande och dyrt. Som vi hörde förut beräknas
            kostnaderna för de minsta företagen uppgå till 30 000 kr per anställd.
            Det är pengar som i varje fall till stor del skulle kunna användas
            på ett mer konstruktivt och effektivt sätt.
          </note>
          <note>
            I det betänkande som vi nu behandlar kan vi läsa att under 2001
            och fram till augusti i år har den så kallade Simplexgruppen lyckats
            få till stånd ett tjugotal omprövningar och modifieringar av nya
            och ändrade förslag som har lagts fram av regeringen. Det är säkert
            utmärkta ändringar och modifieringar som man har åstadkommit,
            men ingenting har ju gjorts åt det existerande regelverket. Det
            måste ses som ett misslyckande för regeringspolitiken.
          </note>
          <note>
            Fortfarande måste företagarna slita med ett på många sätt djungelartat
            regelverk. Som framgår av betänkandet beräknas företagens kostnader
            för att administrera lagar, regler och föreskrifter uppgå till
            minst 50 miljarder kronor varje år. Samhällsekonomiskt är kostnaderna
            långt större än så eftersom regelverket upplevs som krångligt
            och betungande och därmed utgör ett hinder för att befintliga
            företag ska utvecklas och nyanställa och för att nya företag ska
            startas. Det utgör helt enkelt ett hinder för tillväxt.
          </note>
          <note>
            Den här situationen är allvarlig. Visst krävs det tydliga regler
            för företagande. Men när regelverket växer över huvudet på entreprenörerna
            får det en tillväxtdämpande effekt. Då tjänar inte reglerna längre
            samhällsnyttan.
          </note>
          <note>
            Mot den här bakgrunden är de krav som de fem partierna i näringsutskottet
            ställer på att det äntligen måste hända någonting högst befogade.
            Tiden går, och det borde vara på tiden att hela det regelverk
            som berör företagande gås igenom så att onödiga och krångliga
            regler kan tas bort och de regler som behöver vara kvar göras
            så enkla som möjligt. Det har vi möjlighet att rösta för i kammaren
            i eftermiddag.
          </note>
          <note>
            Från Centerpartiets sida har vi satt upp ett mål. Det är att
            det aktuella regelverket ska kunna bantas med 25 % fram till år
            2006. Men det kräver naturligtvis åtgärder och att arbetet sätts
            i gång.
          </note>
          <note>
            De stora exportföretagen i Sverige har haft och har goda förutsättningar.
          </note>
          <note>
            Men villkoren för småföretagen behöver förbättras så att de lättare
            kan växa och utvecklas. Krångel och regler ska inte som i dag
            vara ett hinder för företagsamma människor att pröva hållkraften
            i de affärsidéer de har. Sverige har många uppfinnare men trots
            detta startas förhållandevis få företag. Om man räknar antalet
            patent i förhållande till folkmängden är uppfinningsrikedomen
            stor, men samtidigt minskar nyföretagandet. Det är nu på en mycket
            låg nivå.
          </note>
          <note>
            Trots detta finns det undersökningar som visar att hela 60 %
            av de unga kan tänka sig att starta ett eget företag. Då måste
            det vara något fel på företagsklimatet. Detta klimat är i behov
            av en kraftig förbättring. Det vackra talet om vår tids hjältar,
            som Mona Sahlin en gång uttryckte saken, måste visa sig också
            i verkligheten. Det finns faktiskt inga skäl för att Sverige ska
            vara sämre på entreprenörskap än våra nordiska grannländer.
          </note>
          <note>
            Från Centerpartiets sida tror vi att 300 000 nya jobb skulle
            kunna skapas de närmaste åren i småföretag eller hos de nya entreprenörer
            som hoppas kunna sätta sina idéer i verket. Målet bör enligt vår
            uppfattning vara att antalet nystartade företag ska öka med 20
            % fram till år 2006. Ska detta bli möjligt krävs det en rad åtgärder
            för att underlätta både för befintliga företagare och för dem
            som vill starta någon form av verksamhet. En företagare måste
            ges bättre möjlighet att utveckla sina företag i stället för att
            kämpa med byråkratiskt krångel och hindrande skatter.
          </note>
          <note>
            I sammanhanget kan det också vara värt att påpeka att en positiv
            politik för småföretagen också i sig är god regionalpolitik. Av
            de 12 000 företag som finns i mitt hemlän Jämtland är 9 000 egenföretagare
            utan anställda. Om bara en del av dessa skulle våga ta steget
            och anställa medarbetare skulle det innebära en kraftig förstärkning
            av arbetsmarknaden och sätta fart på tillväxt och utveckling.
          </note>
          <note>
            En god service från myndigheterna är av stor betydelse för småföretagarna.
            Myndigheterna bör bli mer serviceinriktade och uppträda som ett
            slags lots för företagen.
          </note>
          <note>
            Jag ska här nämna några av de förslag som vi anser viktiga för
            att få fart på företagandet och därmed tillväxt och utveckling
            i alla delar av vårt land.
          </note>
          <note>
            Redan i grundskolan är det viktigt att uppmuntra till entreprenörskap.
            Så sker på en del håll i landet, bland annat i min hemkommun Krokom
            i Jämtland. I Trångsvikens skola är entreprenörskap sedan flera
            år tillbaka en integrerad del av undervisningen, med mycket goda
            resultat. Trångsviken är för övrigt ett slags miniatyr av Gnosjö
            med 50 företag på 600 invånare. Nu tar andra skolor i kommunen
            och länet efter det här goda exemplet. Jag tror att det är dags
            för att skolan i hela landet uppmuntrar entreprenörskap. Det är
            en långsiktig satsning.
          </note>
          <note>
            Alltför länge har småföretagare diskriminerats när det gäller
            skattelagstiftning och när det gäller trygghetssystemen. Det är
            dags att utreda hur likvärdiga regler ska kunna införas i socialförsäkringarna
            för företagare såväl som för anställda. Trygga företagare kan
            åstadkomma mer och våga satsa mer.
          </note>
          <note>
            En väl fungerande infrastruktur i form av vägar, järnvägar, flyg
            och bredband är av avgörande betydelse för att företagen ska kunna
            utvecklas. Det handlar också om att förbättra samverkan mellan
            högskola och universitet, näringsliv och det omgivande samhället.
            Inte minst gäller det att stimulera innovationer och ta till vara
            och kommersialisera de uppfinningar och upptäckter som görs.
          </note>
          <note>
            I dag beskattar vi arbete högt i Sverige. En väg att gå för att
            lätta denna börda är att sänka arbetsgivaravgifterna, vilket skulle
            göra fler affärsidéer lönsamma. Det är kanske genom generellt
            sänkta arbetsgivaravgifter, men personligen skulle jag gärna lyfta
            in möjligheten till en geografisk differentiering av arbetsgivaravgifterna
            - som i Norge.
          </note>
          <note>
            Att få fram kapital för att utveckla sitt företag är inte sällan
            ett stort problem - som vi hörde här tidigare. Här har såväl staten
            som bankerna ett stort ansvar att åstadkomma en förändring. Från
            Centerpartiets sida menar vi att staten bör underlätta för den
            enskilde entreprenören att själv kunna ta fram ett startkapital,
            en grundplåt, för att kunna förverkliga sin affärsidé i ett eget
            företag. Därför vill vi införa ett starta-eget-sparande där löntagare
            skattefritt kan spara för att kunna förverkliga sin företagardröm.
          </note>
          <note>
            I Sverige har vi en stor potential av kvinnliga företagare. Det
            är hög tid att ge dem möjlighet att förverkliga sina affärsidéer.
            I en internationell jämförelse är det få företag som startas av
            kvinnor i Sverige, trots att vårt land ibland brukar framställas
            som en världsmästare i jämställdhet. Här finns mycket att göra.
          </note>
          <note>
            Vårt land har en god och förhållandevis stabil grund som välfärdsland,
            men ett välfärdsbygge kan snabbt drivas ned genom en felaktig
            och halvhjärtad politik. Vi får inte glömma att växtkraften i
            första hand kommer underifrån, från små och medelstora företag.
            Därför har vi inte råd att fortsätta att ha ett krångligt regelverk
            som kväver både idéer och företagarlust. Det är hög tid att ge
            småföretagen, både befintliga och nytillkommande, bättre förutsättningar
            att växa och utvecklas i alla delar av Sverige. Sker det finns
            det anledning att vara optimistisk inför framtiden.
          </note>
          <note type="speaker">
            Anf. 72 INGEGERD SAARINEN (mp):
          </note>
          <note>
            Herr talman! Ett ökat företagande är av mycket stor betydelse
            för en hållbar utveckling och för nya jobb i Sverige. Tyngdpunkten
            i näringspolitiken är att skapa goda förutsättningar och incitament
            för att starta företag och för att driva redan etablerade företag.
            Det är mycket som behövs för att vi ska få en bra företagspolitik
            i Sverige. Det behövs bra kompetensförsörjning på alla plan, möjligheter
            till ökad förädling och möjligheter att ta hand om innovationer.
            Kunskapsutveckling och innovativ verksamhet, i kombination med
            entreprenörskap, är av avgörande betydelse för hur det ska gå
            för ansträngningarna att säkra Sveriges framtida konkurrenskraft.
          </note>
          <note>
            Jag vill nu gärna trycka på vikten av kapitalförsörjning till
            företag. Det är många bra, nya idéer som inte kan utvecklas på
            grund av att företagen inte kan få tag i kapital eller att de
            stoppas på vägen för att detta inte fungerar.
          </note>
          <note>
            Det är allvarligt, och det måste göras något åt detta.
          </note>
          <note>
            Det här är allvarligt ur glesbygdens synvinkel. Där är problemen
            stora. Ett företag i glesbygden som har samma förutsättningar
            som ett företag närmare befolkningscentrum har inte alls samma
            möjlighet att utvecklas och har inte alls samma möjligheter att
            få kapital för att få i gång nya idéer. Det är allvarligt för
            den regionala utvecklingen. Detsamma gäller alla företag, men
            det är allra mest bekymmersamt för företagen i glesbygden och
            för de nya miljöföretagen. Här måste någonting göras för att säkra
            att dessa företag får möjlighet att utvecklas.
          </note>
          <note>
            Vi har diskuterat mycket regelförenklingar för småföretag. Det
            är ett otroligt viktigt område. Som har nämnts tidigare är kostnaden
            för de minsta företagen för att hantera regelverket väldigt hög
            - 30 000 kr per anställd och år för företag med upp till 20 anställda.
            Det är en hög summa. Den kostnaden minskar när företagen blir
            större. Det är en orättvisa gentemot de små företagen.
          </note>
          <note>
            Om det är alltför krångligt att starta och driva företag blir
            effekten färre företag. Småföretag tillväxer inte i den utsträckning
            som vore önskvärt om byråkratin är för svår. Ändå måste vi vara
            överens om att det är viktigt att det finns regler som ger ett
            vettigt företagande, till exempel miljöregler. Man får inte dra
            ned på kraven, men däremot måste man göra reglerna enkla att hantera.
            Miljöpartiet har tillsammans med de borgerliga partierna kommit
            överens om att påskynda förenklingen av regelverken. Vi har diskuterat
            detta mycket länge. Vi har sett att regeringen har haft ambitioner
            i denna fråga, men det har inte gått tillräckligt fort. Vi tycker
            inte att frågan har prioriterats tillräckligt mycket. Nu vill
            vi trampa gasen i botten. Det måste ske någonting, det vill säga
            hela regelverket ska gås igenom under mandatperioden. Det är egentligen
            den stora skillnaden mellan regeringens förslag och det förslag
            som vi nu lägger fram tillsammans med borgarna. Det här är inte
            ett orimligt mål. Det här måste ske. Det är lika bra att sätta
            i gång snabbt och få det gjort.
          </note>
          <note>
            Vi bör få mätmetoder så att vi kan se hur Sverige klarar sig
            i jämförelse med andra länder i Europa och runtomkring oss. Därför
            vill vi att OECD får granska oss och påskynda utvecklingen av
            mätmetoder. I och med att vi går ihop med borgarna hoppas vi att
            ska vi få en majoritet och att arbetet ska få en mycket högre
            prioritet än tidigare.
          </note>
          <note>
            Det är också viktigt att det inte får ta för lång tid att få
            svar från myndigheter till företag som har ställt frågor eller
            som har ärenden liggande. Det stoppar upp och krånglar till det
            för företagen.
          </note>
          <note>
            Jag är glad att vi i det här betänkandet har fått igenom en viktig
            sak, även om stora svårigheter fortfarande kvarstår för miljöutveckling
            genom att företagen till exempel inte har kapital för utveckling.
            Vi har fått igenom en början till något som vi kallar för miljödriven
            näringslivsutveckling. Miljödriven näringslivsutveckling har miljösituationen
            som utgångspunkt för nya lösningar och affärskoncept. Här har
            OECD pekat ut att det är väldigt stora tillväxtmöjligheter i den
            sektorn. Trenden är positiv, och det är ingen avmattning. De största
            marknaderna är Norden och Västeuropa, men framtidsmarknaderna
            ligger i hela världen. Vi har fått till en satsning på att få
            i gång en kraftsamling för miljödriven näringslivsutveckling.
            Det är vi glada för.
          </note>
          <note>
            Jag yrkar bifall till reservation 2.
          </note>
          <note type="speaker">
            Anf. 73 MARIE GRANLUND (s):
          </note>
          <note>
            Herr talman! Sverige är ett rikt land med stora möjligheter.
            Medvetna satsningar har gjorts på kunskap och de många människornas
            kreativitet och arbetslust, som har gjort Sverige till en ledande
            forsknings- och IT-nation med hög sysselsättning och många framgångsrika
            företag. Välfärden är väl utbyggd, och den gemensamma ekonomin
            är stark. Vi får självklart inte slå oss till ro med detta. I
            den alltmer hårdnande internationella konkurrensen måste vi hela
            tiden vässa våra vapen.
          </note>
          <note>
            Näringspolitiken är här en viktig faktor för att främja tillväxt
            och sysselsättning. Men jag vill betona att det bara är en del.
            Det handlar också om väl fungerande infrastruktur, om forskning
            och utveckling, om arbetsmarknadspolitik och om en väl fungerande
            lönebildning.
          </note>
          <note>
            Den svenska samhällsmodellen med satsning på både utbildning
            och social utjämning har bidragit till att Sverige har växt sig
            starkt. Regionala högskolor har inneburit att människor fått en
            närhet till utbildning. Generösa skatteregler har gjort det möjligt
            för det stora flertalet att ha en dator, vilket förutom att öka
            vårt kunnande också stärkt IT-industrin.
          </note>
          <note>
            En framstående hälso- och sjukvård som fördelas efter behov har
            inneburit en trygghet hos människorna på samma gång som den gjort
            Sverige ledande inom medicinteknik. Arbetsmiljöregler har inneburit
            att människorna skyddats från många faror men också att Sverige
            blivit världsledande på hörselskydd. Starka miljöregler har inneburit
            framstående företag inom miljöteknik.
          </note>
          <note>
            Självfallet är det så! Det hela hänger ihop. Tillväxt ger sysselsättning
            och välfärd om den fördelas rätt. Om vi tar vara på de många människornas
            kunnande och engagemang får vi också ökad rättvisa och ökad tillväxt.
            Om människor känner sig trygga innebär det en minskad rädsla för
            förändringar. En bra arbetslöshetsförsäkring gör människor mindre
            rädda om det oundvikliga inträffar. Arbetsmarknadsutbildningar
            har gjort det möjligt för människor att omskola sig. Detta har
            lett till att vi vågat driva på den viktiga omstruktureringen
            av näringslivet när gamla förutsättningar inte längre funnits.
            Vi har också världens mest teknikvänliga fackföreningsrörelse.
          </note>
          <note>
            Herr talman! Det svenska näringsklimatet står sig relativt väl
            gentemot andra länder i vår omvärld. Vi har starka basnäringar,
            som papper, trä, stål och verkstadsproduktion, men också nya områden,
            som mobila IT-tjänster, bioteknik, medicin och underhållning.
          </note>
          <note>
            Bland de största tillgångarna i det svenska näringsklimatet är
            den svenska arbetskraftens höga utbildningsnivå. Kunskapslyft
            och kommunal vuxenutbildning har här varit viktiga redskap, som
            borgerligheten hela tiden varit emot. Vi går nu vidare genom att
            införa en allmän förskola för fyra- och femåringar. Det är också
            oerhört viktigt för Sveriges utveckling.
          </note>
          <note>
            Ett flertal undersökningar visar att näringsklimatet är bra i
            Sverige. Jag ska ta några exempel.
          </note>
          <note>
            Hög kunskapsnivå i produktionen är en av de viktigaste frågorna
            för att ett land ska vara attraktivt för företagande. Enligt en
            benchmarking-rapport från OECD visar Sverige många tecken på att
            kanske vara världens främsta kunskapsbaserade ekonomi. Sverige
            är till exempel det land som enligt rapporten satsar mest på forskning,
            högre utbildning och investeringar i datorprogram mätt som andel
            av BNP.
          </note>
          <note>
            På den årliga rankinglistan från World Economic Forum, som väl
            inte precis kan beskyllas för att tillhöra socialdemokratins stora
            stödtrupper, får
          </note>
          <note>
            Sverige höga placeringar. I en jämförelse mellan 80 länder rankas
            Sverige som nummer 6 i aktuell konkurrenskraft och klättrar på
            ett år upp från plats nummer 9 till femte plats när det gäller
            långsiktig tillväxtkraft.
          </note>
          <note>
            Financial Times pekade förra året ut Sverige tillsammans med
            Schweiz som de två länderna med den bästa framtiden av alla i
            den industriella högteknologin.
          </note>
          <note>
            Herr talman! Det gäller att fortsätta att utveckla och stärka
            Sveriges positioner i en alltmer konkurrensutsatt värld. Ska vi
            kunna behålla vårt försprång behövs mer av samarbete och förnuft.
            Detta är inte minst viktigt när vi befinner oss i en internationell
            lågkonjunktur, där Sverige som ett litet, öppet och exportberoende
            land självklart påverkas oerhört starkt. Vi ska inte konkurrera
            med låga löner och dålig arbetsmiljö, utan med kunskap och kompetens.
          </note>
          <note>
            Det är därför oerhört glädjande att det tas många initiativ till
            att utveckla
          </note>
          <note>
            Sverige. För att nämna ett, går företagsledare och fackföreningar
            nu samman för att skapa en ny allians för att få fram långsiktiga
            och produktiva investeringar i Sverige. Det är ingen kvartalskapitalism
            för att tjäna snabba pengar, inga hot om utflyttningar, utan konstruktivt
            samarbete mellan arbetsgivare, arbetstagare och fackföreningar.
            Det var så vi en gång växte oss starka i
          </note>
          <note>
            Sverige, och det är så vi ska fortsätta.
          </note>
          <note>
            Vi måste få fler nya företag, framför allt nya småföretag, som
            några har talat om tidigare. Här kan samhället bidra på många
            olika sätt. Det handlar om teknikspridning, kompetensutveckling
            och innovationsfrämjande åtgärder. Andra viktiga faktorer är sunda
            konkurrensvillkor, minskad regelbörda, god tillgång till kapital,
            information och rådgivning samt självfallet också en bra myndighetsservice.
          </note>
          <note>
            Jag ska här redovisa några av de åtgärder som den budget vi behandlar
            kommer att innebära.
          </note>
          <note>
            Design av varor och tjänster får en allt större betydelse för
            företagens tillväxt. Vi avsätter därför 20 miljoner för att stärka
            design som ett medel för näringslivsutveckling.
          </note>
          <note>
            Under perioden 2002-2004 avsätts 42 miljoner för att underlätta
            för kvinnor och invandrare att starta och driva företag. Stödet
            till kooperativt företagande ökar också.
          </note>
          <note>
            Nyligen har regeringen fattat beslut om ett nationellt entreprenörskapsprogram
            med särskild inriktning mot ungdomar.
          </note>
          <note>
            Den statliga kapitalförsörjningen kommer i större utsträckning
            att riktas till de tidiga utvecklingsfaserna i nya tillväxtinriktade
            företag.
          </note>
          <note>
            Vinnova kommer att få ytterligare 30 miljoner för uppbyggnad
            av ett nationellt inkubatorprogram.
          </note>
          <note>
            Regeringen har också tagit initiativ till en process med näringsliv,
            arbetsmarknadens parter, universitet och högskola för att diskutera
            och formulera en offensiv innovationsstrategi. Syftet är att kunskap
            från universitet och högskola, näringsliv och den offentliga sektorn
            i allt större utsträckning ska omsättas i nyföretagande och hållbar
            tillväxt.
          </note>
          <note>
            Till detta vill jag framhålla IUC:s fortsatta verksamhet, de
            regionala tillväxtavtalen och nedsättningen av sociala avgifter
            i stödområde A, för att bara nämna några.
          </note>
          <note>
            Den stora bataljen på det här området i dag verkar bli regelförenklingsarbetet.
            Regelförenklingsarbetet har gjort stora framsteg och pågår kontinuerligt.
            Arbetet med att förenkla befintliga regler har prioriterats, och
            granskningen av nya regler fortsätter.
          </note>
          <note>
            En OECD-undersökning pekar på att Sverige ligger strax under
            genomsnittet vad gäller företagens regelkostnad per sysselsatt.
            Sverige hamnar också under genomsnittet när den totala regelkostnaden
            för företag ställs i förhållande till bruttonationalprodukten.
          </note>
          <note>
            Det här hindrar inte att vi hela tiden måste gå vidare för att
            vi är ett litet, exportberoende land. Vi har kommit en bra bit
            på vägen, men vi ska nu öka farten och hålla linjen framåt så
            rak som möjligt.
          </note>
          <note>
            Arbetet med att minska den administrativa bördan för småföretagen
            har ett brett upplägg, som innehåller förenklingar av internationella
            och nationella regler, färre och enklare blanketter och uppgifter
            från företag, bättre service och tillgänglighet hos myndigheterna,
            effektivare administration inom och mellan myndigheter och - så
            långt bara kreativiteten räcker - IT-
          </note>
          <note>
            lösningar som förenklar tillvaron för små företag.
          </note>
          <note>
            Ett problem har varit att det inte har funnits någon tillräckligt
            bra metod för att kunna mäta den administrativa bördan. Regeringen
            har därför gett
          </note>
          <note>
            ITPS i uppdrag att i samarbete med näringslivet hitta en metod,
            klar att använda under 2003. Därefter ska ett mål för regelförenklingsarbetet
            preciseras samtidigt som ett samlat handlingsprogram visar hur
            målet med ett mindre byråkratiskt näringsliv uppnås.
          </note>
          <note>
            En del regler måste finnas kvar. Det måste hela tiden göras en
            avvägning mellan syftet med regeln och nyttan med en förenkling.
            Det finns många regler som värnar djur, natur och människor.
          </note>
          <note>
            Under knappt ett år har Simplex genomfört 78 konsekvensanalyser,
            vilket har lett till att ett tjugotal förslag omprövats eller
            modifierats. Förenklingen av befintliga regler är nu den stora
            utmaningen.
          </note>
          <note>
            För att förenklingsarbetet ska bli mer effektivt måste respektive
            departement och myndighet ges ett ännu tydligare ansvar, som regeringen
            också tar upp i sin skrivelse.
          </note>
          <note>
            EU-medlemskapet har lett till ökad reglering, som på olika sätt
            drabbar företagen. Sverige har under ordförandeskapet starkt drivit
            på för att få ett bättre regelförenklingsarbete. Jag ska nämna
            några andra saker.
          </note>
          <note>
            Företagarguiden är en webbplats för företagare med all myndighetsinformation.
            Statskontoret jobbar med 24-timmarsmyndigheter. Det är också någonting
            som kommer att förbättra och redan har förbättrat för småföretagen.
          </note>
          <note>
            De nyss uppräknade satsningarna är ett axplock av alla de åtgärder
            som nu görs. Detta tillsammans med den övriga ekonomiska politiken
            kommer att skapa goda förutsättningar för tillväxt men också för
            rättvisa.
          </note>
          <note>
            Herr talman! Jag yrkar därmed bifall till förslaget i betänkandet
            och avslag på motionerna.
          </note>
          <note type="speaker">
            Anf. 74 MARIA LARSSON (kd) replik:
          </note>
          <note>
            Herr talman! Jag börjar med att notera att Marie Granlund står
            för den syn som socialdemokrater så ofta framför när det gäller
            barn. Att Marie Granlund i dag väljer att ta upp allmän förskola
            för fyra- och femåringar i ett näringspolitiskt anförande är som
            vanligt ett uttryck för att barnen i Socialdemokraternas värld
            framför allt utgör ett hinder för förvärvsarbete. Jag vill bara
            säga att jag inte delar den synen.
          </note>
          <note>
            Sedan har jag två frågor till Marie Granlund.
          </note>
          <note>
            Den första anknyter till den utredning som både Eva Flyborg och
            jag relaterade till. Det är en internationell undersökning som
            har visat att Sverige befinner sig på 31:a plats bland 37 undersökta
            länder - och det här har skett via intervjuer.
          </note>
          <note>
            Nu har regeringen satt upp ett mål om 37 500 nya företag. Vad
            bedömer
          </note>
          <note>
            Marie Granlund, utifrån den målsättningen, att detta ger resultatmässigt
            om, låt oss säga, två år när det gäller placering? Hur kommer
            det att påverka Sveriges position i den här ligan? I den här doktrinen
            om 37 500 nya företag ligger det ju också en ambition och en målsättning
            som rymmer företagarklimatet i stort. Så hur kommer det att påverka.
          </note>
          <note>
            Min andra fråga hämtar jag från Göran Skytte som i Svenska Dagbladet
            har förklarat varför regeringen inte vidtar åtgärder mot den svarta
            marknaden.
          </note>
          <note>
            Han säger så här: Svartjobb är en ekonomisk och mental livlina
            för en växande del av befolkningen, varav många sannolikt röstar
            socialdemokratiskt.
          </note>
          <note>
            Min fråga till Marie Granlund handlar om den svarta sektorn,
            som undanhåller i storleksordningen 40 miljarder kronor. Det är
            skattepengar som går förlorade. Hur ser batteriet av åtgärder
            ut för att man ska komma till rätta med den svarta sektorn?
          </note>
          <note type="speaker">
            Anf. 75 MARIE GRANLUND (s) replik:
          </note>
          <note>
            Herr talman! Jag skulle först vilja svara på Maria Larssons första
            fråga.
          </note>
          <note>
            Det handlar om utbildning. Vi tycker att utbildning och bildning
            är väldigt viktigt. Därför har vi satsat oerhört mycket och kommer
            att satsa mycket på det. Allmän förskola för fyra- och femåringar
            är inte till för att föräldrar ska kunna arbeta. Det är möjligtvis
            en följd. Satsningen görs för att vi tycker att det är oerhört
            viktigt att barn får tillgång till denna kunskap. Det är så vi
            tror att man måste satsa för att individer ska kunna utvecklas
            och för att också
          </note>
          <note>
            Sverige på det sättet ska bli rikt. Vi tycker, som sagt, att
            det är en väldigt viktig satsning.
          </note>
          <note>
            Jag skulle vilja ställa en fråga till Maria Larsson. Jag har
            läst i tidningsartiklar och sett pressmeddelanden där det står
            - och du sade det själv i ditt tal
          </note>
          <note>
            - att nu kommer allting att förändras för småföretagen. Regelförenklingsarbetet
            kommer att påskyndas och så vidare. Jag skulle vilja fråga vad
            det är i det som antagligen kommer att bli ett tillkännagivande
            till regeringen som är så dramatiskt. Regeringen har ju själv
            tagit upp de flesta av de saker som ni driver igenom i den skrivelse
            som är lämnad till riksdagen.
          </note>
          <note>
            Det finns några skillnader. Man har sagt att man "bör" lämna
            in en ansökan till OECD under innevarande år. Ni säger att man
            "ska" göra det. Ni säger att det ska tas fram ett kvantitativt
            mål. Regeringen säger att vi först måste få fram mätmetoder och
            att vi ska ta fram ett handlingsprogram. Vad är den stora skillnaden
            mer än det som Maria Larsson har tagit upp, att hela regelverket
            ska granskas?
          </note>
          <note>
            Detta kommer att låsa upp oerhört många människor. Vi ska titta
            på miljöbalken. Vi ska titta på arbetsrätten. Vi ska titta på
            livsmedelstillsynen. Är detta produktivt? Är inte detta bara ett
            sätt att driva plakatpolitik i stället för sakpolitik som inte
            kommer att förändra någonting i grunden?
          </note>
          <note type="speaker">
            Anf. 76 MARIA LARSSON (kd) replik:
          </note>
          <note>
            Herr talman! Jag fick inte svar på någon av de två frågor jag
            ställde. Det var inte ens i närheten. Jag förmodar att Marie Granlund
            återkommer i sitt nästa inlägg. Annars är det ett svaghetstecken,
            tycker jag.
          </note>
          <note>
            Min retoriska fråga när det gäller barnen blir naturligtvis:
            Anser Marie
          </note>
          <note>
            Granlund att kunskap kan förmedlas någon annanstans än i förskolan?
            Är föräldrar kompetenta att också förmedla kunskap? Kan det ske
            kunskapsinhämtande inom hemmets väggar? Det är min fråga tillbaka.
          </note>
          <note>
            Sedan blir jag orolig när jag hör Marie Granlund som inte har
            förstått vad det här uppdraget, som riksdagen förhoppningsvis
            kommer att ge till regeringen, innebär. Det är precis det vi efterlyser,
            eftersom det har lyst med sin frånvaro tidigare, en genomgång
            av hela regelverket. Ambitionsnivån har ibland funnits just när
            man talar från regeringens sida, men handlingen har uteblivit.
          </note>
          <note>
            Sedan har naturligtvis våra krav till viss del tillmötesgåtts
            på utskottsnivå.
          </note>
          <note>
            Det fanns ingenting i regeringens proposition om att man skulle
            gå till OECD
          </note>
          <note>
            och begära en granskning. Det har skett förhandlingar - naturligtvis
            för att
          </note>
          <note>
            Socialdemokraterna inte vill tappa ansiktet i kammaren - och
            det är ju bra. Så långt är vi med. Så långt är vi överens. Men
            Marie Granlund ser i dag inte skillnaden mellan det vi begär och
            det Socialdemokraterna lägger fram. Det gör mig orolig.
          </note>
          <note>
            Det kvantitativa målet ska nu sättas upp av regeringen, och det
            diskuteras förhoppningsvis också av fler partier. Det är ert uppdrag.
            Den exakta målsättningen är upp till er, men det måste resultera
            i att man prioriterar det här arbetet på ett sätt som man inte
            har gjort tidigare, vare sig personalmässigt, arbetsmässigt eller
            omfångsmässigt. Marie Granlund måste inse att det är en himmelsvid
            skillnad jämfört med det arbete som har bedrivits innan. Här handlar
            det om en kraftsamling framöver, den som vi har efterlyst så länge
            och som inte har funnits på departementsnivå.
          </note>
          <note type="speaker">
            Anf. 77 MARIE GRANLUND (s) replik:
          </note>
          <note>
            Herr talman! Det är riktigt att vi i utskottets majoritet, Socialdemokraterna
            och Vänsterpartiet, har filat mycket på vårt utlåtande när det
            gäller regelförenklingar. Men det handlar ju om att vi så gärna
            skulle vilja ha ett enigt utskott och om att vi skulle kunna undvika
            de värsta avarterna, som till exempel att hela regelverket ska
            ses över.
          </note>
          <note>
            När det gäller arbetsmiljölagstiftning, arbetsrättslagstiftning,
            miljöbalken kommer det, som sagt, att låsas fast hur lång tid
            som helst. Vi är mer handlingsinriktade än så. Dessutom tar regeringens
            skrivelse upp att man ska lämna in till OECD, men ni ändrade från
            "bör" till "ska". Det är sådant som några av oss ägnade oss åt
            under SSU-tiden. Jag kan tänka mig att det är likadant i andra
            ungdomsförbund, men när man sitter i riksdagen borde man kanske
            ta lite mer ansvar för utvecklingen än att bara driva igenom detta
            för att knäppa regeringen på näsan. Jag kan i och för sig förstå
            att det, om man är i opposition under en lång tid, kan bli en
            drivkraft och väldigt viktigt att göra detta. Men jag tycker faktiskt
            att verkligheten och de små företag som finns i
          </note>
          <note>
            Sverige är viktigare än så.
          </note>
          <note>
            Jag är övertygad om att föräldrar har oerhört mycket att ge.
            Jag tror att förskolan finns som ett komplement till dem, och
            jag tycker är det är bra med en allmän förskola för fyra- och
            femåringar.
          </note>
          <note>
            Den svarta sektorn är ett problem. Vi arbetar med detta på olika
            sätt och håller på med åtgärder bland annat när det gäller taxi.
            Det är självklart att vi inte kommer att släppa det, men det finns
            inte en enda lösning för att komma fram här.
          </note>
          <note>
            Vi är övertygade när det gäller vår politik. Vi har också sett
            att vi stiger uppåt i flera av de undersökningar som, som sagt,
            inte står socialdemokratin nära. Vi har gått upp från nionde till
            femte plats vad gäller konkurrenskraft och tillväxtmöjligheter.
            Jag tycker att det talar för sig själv.
          </note>
          <note type="speaker">
            Anf. 78 MIKAEL ODENBERG (m) replik:
          </note>
          <note>
            Herr talman! Nej, det talar inte för sig själv. Grunden för denna
            debatt är att Sverige har ett alltför dåligt företagsklimat.
          </note>
          <note>
            Det kom nyligen en internationell studie som heter Global Entrepreneurship
            Monitor som placerar Sverige på 31:a plats bland 37 länder när
            det gäller entreprenörskap. Den internationella konsultfirman
            Andersen gjorde en jämförande studie, benchmarking-undersökning,
            som hette Not Just Peanuts.
          </note>
          <note>
            Där hade Sverige det i särklass sämsta entreprenörklimatet av
            alla undersökta länder.
          </note>
          <note>
            Vi fick nyligen nya siffror från den svenska stiftelsen Jobs
            and Society.
          </note>
          <note>
            De visar nya bottensiffror. Antalet nyregistrerade företag sjunker.
          </note>
          <note>
            Under Göran Perssons tid som statsminister har vi förlorat sju
            företagare om dagen. Det är minus 17 000 företagare på sju år.
            Det är grunden för denna diskussion, Marie Granlund.
          </note>
          <note>
            Vi har inga ambitioner att få ordning på det svenska skattetrycket
            eller på de stora offentliga monopolen som hämmar utvecklingen
            inom den privata tjänstesektorn. För att nå framgång där måste
            vi lyfta bort Marie Granlund och andra socialdemokrater från makten
            i Sverige. Om vi kör över Socialdemokraterna i eftermiddagens
            votering kan vi måhända tvinga regeringen att åtminstone få fart
            på det regelförenklingsarbete som är så viktigt och där så lite
            har hänt under de gångna sju åren.
          </note>
          <note type="speaker">
            Anf. 79 MARIE GRANLUND (s) replik:
          </note>
          <note>
            Herr talman! När vi kom tillbaka till makten 1994 hade vi ett
            digert saneringsarbete att ta tag i. Under de åtta åren därefter
            har tillväxten i Sverige genomsnittligt legat på 3,2 %. Det har
            vida överstigit enskilda EU-länder och
          </note>
          <note>
            EU som helhet. Det måste väl ändå tala för sig själv?
          </note>
          <note>
            Vi valde en annan väg. Hade ni fått fortsätta hade ni fortsatt
            med stora ofinansierade skattesänkningar. Vi valde en annan väg
            som har visat sig lyckosam.
          </note>
          <note>
            Jag tycker att det är fantastiskt att vi i Sverige har klarat
            oss så bra som vi har gjort i den internationella lågkonjunktur
            som vi befinner oss i nu. I dag kom nya rapporter om att ett nytt
            stort amerikanskt företag - vid sidan om
          </note>
          <note>
            Enron och andra - har gått i konkurs. Det var ett stort försäkringsbolag.
          </note>
          <note>
            Jag tycker att det är fantastiskt att Sverige som är så litet
            har klarat sig så bra. Det tror jag beror på sammanhållningen
            i det svenska samhället och att vi faktiskt tycker att alla människor
            är viktiga och att vi satsar på kunskap och kompetens.
          </note>
          <note>
            Jag skulle vilja fråga Mikael Odenberg hur han tror att den strukturrationalisering
            som arbetarrörelsen alltid ställt sig bakom skulle vara möjlig
            med
          </note>
          <note>
            Moderaternas politik med försämrad a-kassa och ökat antal karensdagar.
          </note>
          <note>
            Förändringsbenägenheten skulle minska med försämrad arbetsrätt.
          </note>
          <note>
            Är det inte viktigt att försöka ha en samsyn i Sverige? Jag är
            övertygad om att svenska löntagare tar mycket större del i produktionen
            och har större förståelse för företagsledningars krav och behov
            än i andra länder. Det beror på att de är med, att det finns kollektivavtal
            och att de har representation i bolagsstyrelserna. Jag skulle
            gärna vilja få Mikael Odenbergs syn på detta.
          </note>
          <note type="speaker">
            Anf. 80 MIKAEL ODENBERG (m) replik:
          </note>
          <note>
            Herr talman! Det ska Marie Granlund gärna få. Vi har ingen ambition
            att försämra arbetsrätten. Vi vill modernisera den eftersom den
            i stora stycken är en oöverskådlig lagstiftning som har sina rötter
            i 70-talets tillverkningsindustri och industrisamhälle. Det är
            en lagstiftning som är illa anpassad till det moderna näringsliv
            som nu växer fram. Den är anpassad till de stora företagen, inte
            till de nya samarbetsformer som växer fram på arbetsmarknaden.
          </note>
          <note>
            Det finns skäl att se över och modernisera lagstiftningen.
          </note>
          <note>
            Det faktum att vi har tappat 17 000 företagare på sju år är svårt
            att vända till en framgång, Marie Granlund. Hon slår sig för bröstet,
            men verkligheten i
          </note>
          <note>
            Sverige är faktiskt den att nästan en och en halv miljon människor
            står utanför den reguljära arbetsmarknaden. De är öppet arbetslösa,
            i AMS-åtgärder, förtidspensionerade eller sjukskrivna. I stora
            delar av Norrlands inland står en tredjedel av den vuxna arbetsföra
            befolkningen utanför den reguljära arbetsmarknaden.
          </note>
          <note>
            Marie Granlund står i talarstolen och säger att vi har klarat
            oss jättebra i den internationella konkurrensen. Sverige har ju
            halkat utför i välfärdsligan i snart 30 år. Det krävs rejäla åtgärder.
            När det gäller den erbarmliga skattepolitiken i landet lär vi
            inte kunna nå några resultat förrän Socialdemokraterna är borta
            från regeringsmakten. Men om vi trycker rätt i eftermiddag kanske
            vi kan tvinga regeringen att få fart på regelförenklingsarbetet.
            Det är en liten del, men den är viktig för företagen och dem som
            vill investera i nya jobb i vårt land.
          </note>
          <note type="speaker">
            Anf. 81 MARIE GRANLUND (s) replik:
          </note>
          <note>
            Herr talman! Tror Mikael Odenberg att situationen i Sverige skulle
            ha varit bättre om man hade genomfört skattesänkningar på 150
            miljarder kronor?
          </note>
          <note>
            Det hade framför allt drabbat låginkomsttagare. Tror Mikael Odenberg
            att vi då hade haft lättare att klara oss i den internationella
            konkurrensen?
          </note>
          <note>
            Det är en internationell lågkonjunktur nu. Det finns självklart
            saker som inte är de bästa i Sverige, men internationellt sett
            har vi klarat oss oerhört bra i denna lågkonjunktur jämfört med
            vår omvärld. Vi skulle naturligtvis önska att vi klarat oss ännu
            bättre.
          </note>
          <note>
            Vi har lyckats halvera den öppna arbetslösheten. Det är rätt,
            som Mikael
          </note>
          <note>
            Odenberg säger, att det finns många människor i åtgärder. Men
            vi tycker inte att det enda som är viktigt här i livet är att
            gå på Handelshögskolan eller
          </note>
          <note>
            KTH. Vi tycker också att det är viktigt att de människor som
            minst har fått ta del av samhällets utbildningsutbud bereds möjlighet
            att studera inom kunskapslyftet, på komvux och andra ställen.
            Om man kan utnyttja tiden då man är arbetslös till att göra sådant
            tycker vi att det är alldeles utmärkt.
          </note>
          <note>
            Jag tror att Mikael Odenberg utanför kammaren skulle kunna medge
            att det inte är så stora skillnader på de två alternativ som vi
            ska votera om senare i eftermiddag när det gäller regelförenkling.
            Jag tror också att Mikael Odenberg inser att detta mycket handlar
            om plakatpolitik. Det handlar om att få ett så kallat tillkännagivande
            till stånd och att knäppa regeringen på näsan. I
          </note>
          <note>
            praktiken innebär det närapå ingenting, förutom möjligtvis att
            en del saker kommer att stoppas upp för att så mycket resurser
            kommer att tas i anspråk för att granska varenda paragraf i miljöbalken,
            livsmedelstillsynen, arbetsrätten och så vidare.
          </note>
          <note>
            Vi vill vara mer handlingsinriktade. Vi tycker att politiken
            är för viktig för att hanteras på ett sådant sätt.
          </note>
          <note type="speaker">
            Anf. 82 EVA FLYBORG (fp) replik:
          </note>
          <note>
            Herr talman! Jag tänker inte delta i den debatt som Marie Granlund
            delvis öppnade för om vems felet var och om att ni har sanerat
            statsfinanserna. Låt oss för guds skull lämna denna debatt därhän.
            Ni tog ett steg när ni delvis tog tillbaka en del saker för ett
            tag sedan. Låt oss lämna det vid det.
          </note>
          <note>
            När det gäller dagens debatt och beslut befinner vi oss däremot
            i en allvarlig situation. Nyföretagandet har minskat under de
            senaste åren och har sin lägsta nivå på över tio år. Det räcker
            med att säga det. Dessutom har företagskonkurserna ökat med 10
            %. Vi ser ingen ändring på detta. Regeringens egna redovisningar
            visar ju på hur allvarlig situationen är. Färre ska försörja fler.
          </note>
          <note>
            Herr talman! Att ha tagit upp något är inte samma sak som att
            verkligen ha gjort något. Det är en väsentlig skillnad. För mig
            handlar det inte om plakatpolitik. Att verkligen göra något är
            något helt annat än att ta upp, fundera på och så vidare. Det
            är en väsentlig skillnad på om man verkligen gör något eller om
            man bara pratar om det.
          </note>
          <note>
            I mitt anförande tog jag upp en annan sak som kanske inte var
            så tydlig men som jag tycker är kärnan i hela debatten. Varför
            är det finare att vinna på
          </note>
          <note>
            Bingolotto på lördag än att tjäna pengar på ett eget företagande?
            Varför är det finare att vara anställd än att ha ett eget företag
            och till och med anställa andra människor? Det är en väsentlig
            fråga som jag ställer mig väldigt ofta.
          </note>
          <note>
            Hur har klimatet och attityden mot företagande, uppfinnare och
            entreprenörer kunnat ändras så dramatiskt? Det har inte alltid
            varit så i Sverige. På
          </note>
          <note>
            50-talet var vi en småföretagarnation med väldigt många familjer
            och enskilda som levde på sitt företagande. Det var en naturlig
            väg att gå. Så är det inte längre. Den nöten i företagsklimatet
            är mycket viktig att knäcka. Det är ingen plakatpolitik.
          </note>
          <note type="speaker">
            Anf. 83 MARIE GRANLUND (s) replik:
          </note>
          <note>
            Herr talman! Regelförenklingsarbete är av största vikt för småföretagen
            -
          </note>
          <note>
            jag ska komma tillbaka till det. Men det finns andra saker som
            jag tror är ännu viktigare. Det handlar om kapitalförsörjning.
            Det finns ganska gott om riskkapital men inte alltid till de inledande
            skedena och kanske inte alltid över hela landet. Väldigt mycket
            är koncentrerat till Stockholmsregionen.
          </note>
          <note>
            Detta är en av de stora frågorna tillsammans med tekniköverföring,
            universitet och högskolor.
          </note>
          <note>
            Detta pratar ni inte alls om. Ert budgetalternativ spretar mellan
            partierna och olika poster. Någon vill satsa på innovation, medan
            någon annan är emot det. Någon vill satsa på rymden, och någon
            annan är emot det. En tredje är emot något annat.
          </note>
          <note>
            Nu koncentrerar ni hela ert politiska budskap till regelförenklingar
            eftersom ni kan få igenom ett tillkännagivande mot regeringen
            som faktiskt inte innebär någonting. Om regeringen säger att den
            ska lämna in ärendet till
          </note>
          <note>
            OECD för en granskning säger ni att vi ska göra det i år. Regeringen
            har kanske sagt att vi ska göra det nästa år. Jag har lite svårt
            att förstå storheten i det. Problemet är däremot hela regelverket.
            Det ska ses över: miljöbalk, arbetsrätt, livsmedelstillsyn och
            så vidare.
          </note>
          <note>
            Jag har förstått att det finns en allmän strategi att svartmåla
            Sverige och säga att allting är väldigt dåligt. Jag tycker att
            det är trist. Det finns andra länder, där man faktiskt försöker
            sluta upp kring det som är viktigt, både näringslivet som inte
            hotar med att flytta huvudkontor och politiker som försöker samsas
            om några stora viktiga frågor.
          </note>
          <note>
            Det finns en ideologisk klyfta när det gäller hur tillståndet
            i Sverige är i dag. De krafter som vinner den här kampen om bilden
            av Sverige kommer att få makten att formulera en vision om hur
            Sverige ska förändras. Det är en strid om bilden av Sverige och
            en strid om samhällets framtid. Jag kan tala om att vi kommer
            att göra allt för inte förlora den här striden. Vi vill inte ha
            ett samhälle med större klyftor. Vi vill ha ett samhälle med tillväxt
            och rättvisa.
          </note>
          <note type="speaker">
            Anf. 84 EVA FLYBORG (fp) replik:
          </note>
          <note>
            Herr talman! Vi som kommer att vara i majoritet i kammaren i
            slutet av dagen är i sanning olika partier. Men vi besjälas av
            samma uppgift, tanke och idé att sätta fart på regelförenklingarna,
            att minska företagens kostnader och faktiskt ge fler jobb. Det
            här är inte bara en isolerad företeelse i sig som ett betänkande,
            som en del i en budgetproposition. Det här är ett aktivt verktyg
            för att vi till exempel ska klara integrationen av de nya svenskar
            som kommer till Sverige så att vi kan utnyttja dem och använda
            dem och så de kan få vara med och bygga det nya och framtidens
            Sverige.
          </note>
          <note>
            Genom att inte ta de här sakerna på allvar, herr talman, försitter
            regeringen ett av de allra viktigaste verktygen vi har för en
            lyckad integration, det vill säga att skapa fler jobb på alla
            nivåer och inom alla sektorer, och inte bara i den offentliga
            sektorn. Det behövs riktiga jobb ute i riktiga företag som inte
            finansieras av skattemedel utan som i stället ger pengar in till
            statskassan.
          </note>
          <note>
            Det är inte plakatpolitik. Det är en väsentlig skillnad. Vi måste
            göra det nu. Vi ska inte tänka på det och göra det sedan. Vi ska
            göra det nu.
          </note>
          <note>
            Vill man vara lite mer filosofisk och sammanfatta det i en mening
            kan man säga så här: I Socialdemokraternas Sverige är det trots
            allt finare att vinna pengar Bingolotto på lördag än att ha förtjänat
            dem genom eget hårt arbete i ett eget företag. Det är detta som
            är grunden till problemet.
          </note>
          <note type="speaker">
            Anf. 85 MARIE GRANLUND (s) replik:
          </note>
          <note>
            Herr talman! Jag vidhåller fortfarande att det handlar om plakatpolitik.
            Ett av de krav som man kommer att driva igenom senare i eftermiddag
            innebär att man ska ha mätmetoder - det är något som regeringen
            redan har sagt att man ska ta fram - och man slår fast att dessa
            ska var i enlighet med OECD:s metoder. Regeringen har tidigare
            sagt att Danmark och Nederländerna har kommit längre än vad OECD
            har gjort på det här området. Därför vill regeringen titta på
            vad Danmark och Nederländerna har gjort. Men ni säger att det
            ska vara i enlighet med OECD:s metoder. Vad är det konstruktiva
            i detta? På vilket sätt försöker man komma fram?
          </note>
          <note>
            Det låter ju jättebra att hela regelverket ska ses över, men
            det handlar inte bara om förmånsrättsregler, 3:12-regler eller
            något sådant. Det handlar om miljöbalken, arbetsrätten och livsmedelstillsynen.
            Det är ett gigantiskt arbete som man bara kommer att stoppa upp
            i stället för att få fram ett handlingsprogram som vi snabbt kan
            sätta i verket. Vi vill faktiskt också göra detta.
          </note>
          <note>
            Det har hänt en hel del under de här fyra åren, precis som under
            den tidigare perioden. Väldigt många regler har försvunnit. Väldigt
            mycket har förenklats.
          </note>
          <note>
            Vi ska självklart inte slå oss till ro med det.
          </note>
          <note>
            Jag upplever det som kommer att hända här i dag så att man knäpper
            regeringen på näsan. Jag tror inte att någon enskild företagare
            kommer att märka någon som helst skillnad här.
          </note>
          <note>
            I övrigt vill jag bara säga att vi har prövat på den borgerliga
            politiken.
          </note>
          <note>
            Trots de skatter vi har i Sverige och trots de regler vi har
            i Sverige har vi under de senaste åtta åren haft en högre tillväxt
            än vad de enskilda EU-
          </note>
          <note>
            länderna har haft och än vad genomsnittet i EU har varit. Det
            måste ju ändå tyda på att vi inte har misslyckats totalt. Det
            kanske är den svenska samhällsmodellen, med social rättvisa, ekonomi,
            stabilitet och tillväxt, som ger framgång.
          </note>
          <note type="speaker">
            Anf. 86 LENNART BEIJER (v):
          </note>
          <note>
            Herr talman! När vi politiker diskuterar näringsfrågor och näringslivets
            utveckling säger vi ofta att Sverige måste satsa på kvalificerade
            produkter och tjänster samt se till att ligga i teknikens framkant.
          </note>
          <note>
            Det låter bra, och det är säkert riktigt som politisk inriktning.
            Men den här inriktningen får inte betyda att vi underskattar betydelsen
            av traditionell industriell verksamhet, vilket jag tycker händer
            då och då. Verksamheter som stål- och skogsindustri, spånskivetillverkning,
            gjuterier och vanlig möbelindustri betyder fortfarande väldigt
            mycket för svensk sysselsättning och ekonomi. Dessa traditionella
            verksamheter innehåller i dag väldigt mycket av den moderna teknologins
            landvinningar.
          </note>
          <note>
            Tendenserna att se dessa basnäringar som gammal verksamhet har
            försvårat nyrekryteringen till de här branscherna. Den här utvecklingen
            måste naturligtvis vändas. Det är faktiskt moderna och i många
            fall högteknologiska arbetsuppgifter det handlar om. Det är i
            den här industrin som de värden skapas som vi så väl behöver för
            att klara en bra sjukvård och omsorg.
          </note>
          <note>
            Herr talman! Det händer också positiva saker på den här fronten.
            Det visar sig att Sverige är ett attraktivt alternativ när företag
            investerar i nya verkstäder. Scania koncentrerar sin verksamhet
            till Oskarshamn. Den välkände kapitalisten Bennet anser att det
            finns klara fördelar med att förlägga tillverkning i Sverige.
            Det här är naturligtvis positivt.
          </note>
          <note>
            Vad här har sagts om industrin vill jag faktiskt också säga om
            fiskenäringen. Det finns de som anser att det inte behövs några
            svenska fiskare. Man kan ju importera fisken, liksom maskiner
            och möbler. Vi är ju så rika i det här landet så vi behöver inte
            ha folk som står och gör de här sakerna. Jag tror att det är en
            felsyn.
          </note>
          <note>
            Herr talman! Det är ändå viktigt att vårt land ligger i framkanten
            av den tekniska utvecklingen. För ett land som Sverige, som ligger
            relativt långt från marknaden och har en relativt liten egen befolkning
            och marknad, är det viktigt att vara snäppet duktigare än våra
            konkurrenter i ett antal avseenden.
          </note>
          <note>
            Staten har här ett stort ansvar och en viktig roll framför allt
            när det gäller forskningen, och då även den tillämpade forskningen.
            Det är bra att vi nu tar ett ordentligt tag om vad som kan kallas
            miljödriven näringspolitik. Det är på de områdena som Sverige
            kommer att ha stora möjligheter i framtiden.
          </note>
          <note>
            Det är därför med förvåning man läser till exempel den folkpartistiska
            anslagsmotionen. Där anser Folkpartiet att man kan spara 100 miljoner
            på Verket för innovationssystem, Vinnova, samt 100 miljoner på
            rymdverksamheten.
          </note>
          <note>
            Herr talman! I ett läge när näringslivet och forskarvärlden febrilt
            letar efter mer resurser till den tillämpade forskningen vill
            Folkpartiet minska resurserna. När det gäller rymdverksamheten
            handlar Folkpartiets prutning om en nedbantning på ca 20 %. Har
            man tänkt igenom sådana förslag ordentligt?
          </note>
          <note>
            Herr talman! Konkurrenspolitiken blir allt viktigare. Det är
            vi överens om. Riksdagens tidigare beslut om en intensifiering
            av kartellbekämpningen är ett viktigt inslag för att minska intresset
            för kartellbildning och för att öka den sunda konkurrensen.
          </note>
          <note>
            Jag vill påstå att ett nytt inslag i konkurrenspolitiken är hanteringen
            av de statliga företagen. Jag tänker på Vattenfall, Vin &amp; Sprit,
            SJ, Posten, Sveaskog och Telia. Det finns kanske fler som man
            skulle kunna nämna i sammanhanget, men det räcker med dessa. Det
            står alltmer klart att en avyttring av dessa företag skulle minska
            konkurrensen på de berörda marknaderna, och detta utöver alla
            andra samhälleliga negativa konsekvenser. Det finns de som tycker
            att man ska sälja Vattenfall utan att ta konsekvenserna. Detta
            skulle naturligtvis innebära att andra stora aktörer skulle ta
            över. Samma sak gäller
          </note>
          <note>
            Vin &amp; Sprit. När det gäller SJ är väl frågan om det finns någon
            som kan driva den verksamheten utan ett ordentligt samhällsstöd,
            åtminstone i det här landet.
          </note>
          <note>
            Det är tydligen så att ett fortsatt statligt ägande av de gamla
            traditionella statliga företagen är bättre för konkurrenssituationen
            än att sälja ut hela eller delar av förtagen. Kan man hoppas på
            en borgerlig omprövning i den här klassiska höger-vänsterfrågan?
            Jag tycker att jag och mitt parti har försökt att diskutera detta
            och problematisera vad som egentligen händer om man skulle sälja
            ut vissa företag. Man behöver inte tycka att man absolut ska ha
            statliga företag, men man kan ändå tycka att de behövs om konkurrensen
            förbättras genom dem.
          </note>
          <note>
            Herr talman! Det är bra om de svenska företagen kommer alltmer
            i fokus.
          </note>
          <note>
            Pomperipossaskatten slopas, och 3:12-reglerna ska ses över. Det
            är viktigt att generationsskiften underlättas samt att det kommer
            fram ett förslag om schablonbeskattning av vissa branscher.
          </note>
          <note>
            Frågan om arbetsgivarinträde vid sjukdom diskuteras för fullt
            just nu. Jag tycker att det handlar om två frågor: dels om att
            vi ska ha system för sjukförsäkringen som inte slår alltför hårt
            mot de små företagen, dels om att systemet inte utestänger en
            arbetstagare som lider av vissa krämpor eller är sjukskriven några
            gånger per år. Kunde man åstadkomma ett sådant system, så att
            småföretagen känner att de törs anställa, skulle det naturligtvis
            innebära väldigt många nyanställningar i de svenska småföretagen.
          </note>
          <note>
            De borgerliga partierna samt, något överraskande, Miljöpartiet
            har avgivit en något märklig reservation vad gäller regelförenklingsarbetet,
            vilken nu mycket har varit uppe till diskussion. Det är intressant
            att höra Mikael Odenbergs tvivelaktiga beröm av Miljöpartiet.
            Jag tycker att det borde få Ingegerd
          </note>
          <note>
            Saarinen att tänka sig för ett varv till.
          </note>
          <note>
            Man nöjer sig inte med de skrivningar som utskottet gör utan
            vill ha ett tillkännagivande om att hela det svenska regelverket
            för företag ska gås igenom. Maria Larsson tror att småföretagaren
            vid uppvaknandet varje morgon tänker igenom vad de 20 000 olika
            reglerna innebär. Se, det tror inte jag. Så mycket känner jag
            småföretagarna att jag vet att de har helt andra saker att tänka
            på på morgonen än vilka regler man ska följa eller eventuellt
            inte följa.
          </note>
          <note>
            Det där är ett sätt att överdriva situationen.
          </note>
          <note>
            Detta med att gå igenom hela regelbördan kommer att få konsekvenser
            för det fortsatta arbetet, precis som Marie Granlund förut har
            sagt. Är de borgerliga partierna medvetna om att man härvid påverkar
            regelbördan väldigt mycket? Det gäller exempelvis när man anser
            att man ska ha samma regler för enskild firma som för aktiebolag.
            Och kanske framför allt: Är Miljöpartiet medvetet om att den stora
            delen av regelbördan utgörs av miljöbalkens regler? Det handlar
            om livsmedelskontrollen. Är Miljöpartiet berett att på något sätt
            börja tumma på dessa regler?
          </note>
          <note>
            Hur som helst, herr talman, kommer naturligtvis ett beslut som
            skulle innebära att hela regelbördan ska gås igenom - och då menar
            man naturligtvis att den ska granskas på alla möjliga sätt - att
            få konsekvenser någonstans.
          </note>
          <note>
            Det är ett oseriöst förslag, som hotar att lamslå en hel del
            annan verksamhet som berör småföretagens villkor.
          </note>
          <note>
            Med detta yrkar jag bifall till utskottets förslag till beslut
            i dess helhet.
          </note>
          <note type="speaker">
            Anf. 87 EVA FLYBORG (fp) replik:
          </note>
          <note>
            Herr talman! Nej, Lennart Beijer, varken Folkpartiet, Miljöpartiet
            eller några andra partier - de kan väl i och för sig senare tala
            för sig själva - är beredda att försämra livsmedelskvaliteten,
            tvärtom. Vi har ju just föreslagit att en ny myndighet ska få
            i uppgift att verkligen garantera en god livsmedelskvalitet både
            på det som man köper i affärerna och på det som man äter på restaurangerna
            och så vidare. Det behöver Lennart Beijer alltså inte vara rädd
            för.
          </note>
          <note>
            Men vi är beredda att se över alla de onödiga lagar, regler och
            förordningar som styr att företagen inte investerar till exempel
            i miljöförbättrande åtgärder, reningsverk och annat, som Lennart
            Beijer mycket väl känner till.
          </note>
          <note>
            Det kan i dag vara mycket mer kostsamt och besvärligt att bygga
            till och förbättra sin miljöanläggning än vad det kostar att betala
            böter för den. Regelverket är så krångligt och kostnaderna för
            åtgärderna är så höga.
          </note>
          <note>
            Vi ska inte ha en miljölagstiftning som motverkar förbättringar
            i miljön på våra företag. Det är ett exempel på sådant som vi
            vill ta bort, och det måste göras nu.
          </note>
          <note>
            I våra budgetalternativ finns det många saker att tala om. Lennart
            Beijer glömde att säga att vi har mer pengar till Konkurrensverket,
            till konkurrensforskningen och så vidare.
          </note>
          <note>
            Jag vill ställa en uppriktigt menad fråga Lennart Beijer. Vänsterpartiet
            och Lennart Beijer har gjort sig kända som kvinnors förespråkare,
            och man vill gärna utmåla sig som ett feministiskt parti. Vi har
            i Sverige i dag ett monopol i bland annat offentlig sektor, vård
            och så vidare, på många områden som förhindrar kvinnor att starta
            och driva egna företag i Sverige. Tycker
          </note>
          <note>
            Lennart Beijer att detta är förenligt med en feministisk profil?
            Vill man se fler kvinnliga företagare?
          </note>
          <note type="speaker">
            Anf. 88 LENNART BEIJER (v) replik:
          </note>
          <note>
            Herr talman! Det låter naturligtvis alltid bra när man säger
            att man är beredd att ta bort allt som är dåligt men behålla det
            som är bra. Eva Flyborg nämner miljöanläggningar och liknande
            saker, och jag ser mycket tydligt framför mig hur väldigt oeniga
            vi kommer att vara om många av de här reglernas borttagande eller
            inte. Antagligen är alla regler någon gång motiverade. Det får
            inte vara så att vi ska försämra arbetsmiljö och annat. Kraven
            går här precis åt det andra hållet.
          </note>
          <note>
            Vad gäller frågan om vårt parti är feministiskt lär vi nog kunna
            fortsätta att vara det rätt så bra. Satsningen på den offentliga
            sektorn innebär naturligtvis att vi i Sverige har mycket färre
            företag med motsvarande verksamheter än vad man har ute i Europa
            och i andra länder. Men Eva Flyborg ska också veta att Sverige
            har lyckats se till att kvinnorna verkligen kommer ut på arbetsmarknaden
            och har arbeten. Inget annat land kan mäta sig med Sverige när
            det gäller procentuellt deltagande av kvinnor i arbetslivet.
          </note>
          <note>
            Man måste ta in hela denna bild när man granskar vilka jobb som
            skapas och hur situationen ser ut i olika länder.
          </note>
          <note type="speaker">
            Anf. 89 EVA FLYBORG (fp) replik:
          </note>
          <note>
            Herr talman! Just det. I Vänsterpartiets Sverige ska kvinnorna
            vara glada för att de över huvud taget har ett jobb. De ska inte
            ställa krav på högre löner och så vidare, sådant som kommer till
            stånd när man har konkurrens till exempel inom offentlig sektor.
            Finns det flera arbetsgivare att gå till höjs kvinnolönerna, inte
            på politisk väg utan enligt marknadens spelregler.
          </note>
          <note>
            Vi pratade tidigare om statliga företag. Det är lite intressant.
            Vi hade i fredags en utfrågning av näringsministern om SJ:s situation.
            SJ har dumpat priserna och har därmed utkonkurrerat mindre, privata
            bolag. Är det ett exempel på en god statlig företagspolitik som
            Vänsterpartiet vill stå för?
          </note>
          <note>
            Jag skulle också vilja få svar på frågan om det är finare att
            vinna 30 miljoner på lördagens Bingolotto än att tjäna dem på
            egen företagsamhet, på eget arbete?
          </note>
          <note type="speaker">
            Anf. 90 LENNART BEIJER (v) replik:
          </note>
          <note>
            Herr talman! Det är jättebra om man tjänar pengar på eget arbete,
            men för den skull vill jag inte slå ned på dem som lyckats vinna
            i ett spel som många av oss deltar i. Det är svårt att jämföra
            de båda sakerna.
          </note>
          <note>
            Enligt Eva Flyborg ger fler arbetsgivare större möjligheter att
            välja och högre löner. Jag vill mena att hon har fel. Vi har i
            vårt land branscher med väldigt många kvinnor anställda som inte
            har lyckats med detta, trots att det vimlar av arbetsgivare och
            olika arbetsplatser. Jag tänker naturligtvis bland annat på dem
            som jobbar inom Handels område. De har inte av den här anledningen
            på något sätt fått upp sina löner.
          </note>
          <note>
            Vad gäller kvinnolöner inom den offentliga sektorn är vi allihop
            ganska väl medvetna om och Vänsterpartiet har använt en stor del
            av valrörelsen åt att verkligen framhålla att framför allt kvinnolönerna
            behöver höjas ganska ordentligt. Det är bra om Folkpartiet hänger
            med i den svängen.
          </note>
          <note type="speaker">
            Anf. 91 INGEGERD SAARINEN (mp) replik:
          </note>
          <note>
            Herr talman! Som svar på Lennart Beijers fråga om det inte bekymrar
            mig att Mikael Odenberg ger Miljöpartiet ett visst erkännande
            vill jag säga att det bekymrar mig faktiskt inte. Dessutom får
            jag väl säga att jag tycker att det beröm som kom över Mikael
            Odenbergs läppar var hovsamt, om man säger så. Så det tycker jag
            nog att vi kan ta lugnt på.
          </note>
          <note>
            Socialdemokraterna och Vänstern beter sig som om det regelverk
            som ska förändras i huvudsak är miljölagstiftningen och att några
            andra regelverk att förändra eller förenkla inte finns. Nu är
            det visserligen så att miljölagstiftningen ses över just nu. Det
            arbetet tror jag inte påverkas nämnvärt av det beslut som vi är
            beredda att fatta i dag.
          </note>
          <note>
            Jag är övertygad om att när nu regelverket ses över och miljölagstiftningen
            ses över tar man även det här med regelförenkling i beaktande.
            Men det är klart att målen med miljöpolitiken inte får sänkas.
            Det är en självklarhet.
          </note>
          <note>
            Det som jag har sett många exempel på när jag har haft kontakt
            med företag är att detaljerade regler förhindrar miljöutveckling.
            Många myndigheter har till exempel regler som inte går ut från
            det de borde ha; mål för verksamheten, mål för vad man vill uppnå
            och vilka krav man ska ha för att nå målen.
          </note>
          <note>
            Tvärtom finns det en massa regler som ger detaljutformningar
            som konserverar utvecklingen och hindrar nya idéer från att kunna
            förverkligas.
          </note>
          <note>
            Det här är på något sätt också ett utslag av den konservatism
            som finns hos myndigheter och som är väldigt bekymmersam. Det
            är en bra följd av att hela regelverket ska ses över att även
            dessa motsträviga myndigheter faktiskt blir tvingade att gå igenom
            sina regelverk och tvingade att minska antalet regler. Då kanske
            de även får bort en del av de destruktiva regler som hindrar utveckling
            - även miljöutveckling - i Sverige.
          </note>
          <note type="speaker">
            Anf. 92 LENNART BEIJER (v) replik:
          </note>
          <note>
            Herr talman! Jag kan ge Ingegerd Saarinen rätt i att det vore
            jättebra om man i stället för detaljregler hade ramar, något som
            man ska uppnå. Nu är det bara så att en del regler ju har kommit
            till just för att det är så svårt att få en uppfyllelse av de
            här ramarna. Det går ju åt väldigt mycket andra insatser då, om
            vi ska kolla att man verkligen lever upp till det som vi har tänkt
            oss. Då kan det naturligtvis ibland vara lättare med detaljregler.
            Men jag är för att minska på sådana regler som egentligen bara
            uppfattas som hindrande.
          </note>
          <note>
            Vi har inte heller något emot att man ser över i princip hela
            regelverket, men vi tycker faktiskt att det här var att ta i,
            när alla ändå vet om att detta är omöjligt. Framför allt är det
            omöjligt om man ska göra något annat, vidta några andra viktiga
            åtgärder också, för småföretagen.
          </note>
          <note>
            Jag tror faktiskt, Ingegerd Saarinen, att vi inte ska nonchalera
            de här sakerna, som miljöbalken, livsmedelstillsynen, arbetsrätten.
            Det är alldeles självklart att det här finns intressen som vill
            börja rulla upp de här lagarna igen. Men det kan man ju inte göra
            med en utredning. Sådana frågor kommer i så fall tillbaka. Men
            jag tycker ändå att det är synd att Miljöpartiet inte kan vara
            med på den klokare delen av politiken.
          </note>
          <note type="speaker">
            Anf. 93 INGEGERD SAARINEN (mp) replik:
          </note>
          <note>
            Herr talman! Lennart Beijer, regelförenkling betyder inte att
            vi ska förändra politiken. Regelförändring handlar om hur det
            hela utförs, hur de regler som riksdagen ålägger till exempel
            företag utförs. Det är det man måste se över, för utförandet kan
            ofta sätta käppar i hjulet för det vi vill här i riksdagen med
            de regler som vi skapar. Det är mycket viktigt i fråga om myndigheter,
            som gärna lutar sig tillbaka och säger: så här har vi alltid gjort.
            Det finns väldigt viktiga myndigheter som faktiskt säger att det
            där vill vi inte förändra, för så här har vi alltid gjort. Det
            är viktigt att de faktiskt tvingas göra något åt sitt regelverk
            och se över det. Det är hög tid.
          </note>
          <note type="speaker">
            Anf. 94 LENNART BEIJER (v) replik:
          </note>
          <note>
            Herr talman! Det är ju precis det arbetet som ändå har påbörjats.
            Det tycker jag nog att Ingegerd Saarinen kan hålla med om. Sedan
            tycker vi allihop att det borde kunna gå fortare. Man skulle kunna
            göra lite mer. Då har vi nästan identiskt lika skrivningar med
            den skillnaden att Miljöpartiet har tyckt att det var intressant
            att hoppa på en skrivning där hela det nuvarande regelverket ska
            gås igenom under mandatperioden.
          </note>
          <note>
            Då har vi förstått att detta är en mycket svår sak. Det kommer
            att försvåra arbetet, och vi kan inte vara säkra på att vi egentligen
            blir särskilt offensiva.
          </note>
          <note>
            Skulle det vara så att detta i stället hindrar en vettig genomgång
            och förändring av regelverket vore det naturligtvis synd. Jag
            skulle beklaga det mycket.
          </note>
          <note>
            Överläggningen var härmed avslutad.
          </note>
          <note>
            (Beslut fattades under XX §.)
          </note>
          <note>
            10 § Regional utjämning och utveckling
          </note>
          <note>
            Föredrogs näringsutskottets betänkande 2002/03:NU2
          </note>
          <note>
            Utgiftsområde 19 Regional utjämning och utveckling (prop. 2002/03:1
            delvis)
          </note>
          <note type="speaker">
            Anf. 95 OLA SUNDELL (m):
          </note>
          <note>
            Herr talman! Jag börjar med att yrka bifall till reservation
            1, Allmän inriktning av den regionala utvecklingspolitiken.
          </note>
          <note>
            Allt är vid det gamla när det gäller regional utvecklingspolitik
            - eller gammal hederlig regionalpolitik. Det rullar på i gamla
            uppkörda hjulspår.
          </note>
          <note>
            Politiken byter bara namn. Regionalt utvecklingsbidrag, sysselsättningsstöd,
            transportstöd, stöd till kommersiell service - stöd, stöd, stöd.
            Allt är vid det gamla.
          </note>
          <note>
            Någon eller några trodde väl på någon förändring i regionalpolitikens
            inriktning när den regionalpolitiska utredningen kom, som talade
            om analys, strategi och åtgärder, alltså ett helt annat sätt att
            angripa just det problem som hela Sverige lider av, nämligen låg
            tillväxt. Omvärlden måste ju tro att vi är mindre vetande som
            går upp hit i talarstolen och försöker bräcka varandra med mer
            eller mindre pengar till regionalpolitiken när problemen runtom
            i landet är av mer grundläggande karaktär. Det gäller exempelvis
            vägarna, skatterna, energin, utbildningen och så vidare.
          </note>
          <note>
            Utgiftsområde 19 är ett väldigt begränsat utgiftsområde, som
            delar ut några företagsstöd här och var. Omvärlden måste också
            tro att vi är mindre vetande som inte går upp i talarstolen i
            fråga om regionalpolitiken och säger vår mening vad gäller energipolitiken,
            beroende på dess inverkan på Sveriges olika regioner. Vad är spotmarknadspriset
            i dag? 60, 70 eller 80 öre per kilowattimme? Till det kommer energiskatterna,
            som ständigt höjs. Dessutom väntar ytterligare prishöjningar bakom
            hörnet när elcertifikaten ska sjösättas.
          </note>
          <note>
            Det är alltid mer, mer, mer! Mer av hinder - aldrig en tanke
            från majoriteten på att just tillgången till elenergi, och därmed
            priset på elenergi, är avgörande för svensk ekonomi, åtminstone
            i dagsläget.
          </note>
          <note>
            När pappersbruk i Sverige överväger att stänga på grund av elprisnivån
            måste ju omvärlden tro att vi är galna då vi samtidigt stänger
            väl fungerande kärnkraftverk. Vattenkraften, kärnkraften och bioenergin,
            hörnpelarna i den svenska energibalansen, har alltid garanterat
            tillgång till el till rimliga priser.
          </note>
          <note>
            Skogen har fått ett värde tack vare att vedfibrerna har kunnat
            förädlas till papper med hjälp av elenergi. Det har i sin tur
            genererat jobb, exportnetto och pengar ut till bygderna.
          </note>
          <note>
            Men inte bara det. Ute i bygderna har skogsägaren kunnat sälja
            veden och timret. Det har i sin tur genererat pengar till bygderna.
            År efter år, hela tiden
          </note>
          <note>
            - alltid har skogen haft ett värde tack vare industrin och tillgången
            till billig energi. Nu är det ett skarpt läge. Vad ska bygden
            leva av den här gången om efterfrågan på flisen eller veden upphör?
            Vad ska åkaren leva av, eller vad ska entreprenören leva av? Är
            det EU:s strukturfonder? Är det vindkraftverk, där elen måste
            säljas med subventionsinnehåll för att någon ska efterfråga den
            eller som behöver tvångströja i form av elcertifikat?
          </note>
          <note>
            Herr talman! Den energipolitik som regeringen bedriver och administrerar
            i dag är huvudlös. Den är som att sikta på och skjuta sig själv
            i foten.
          </note>
          <note>
            Vad är alla stöd värda när verkligheten har kommit i kapp oss?
            Glöm inte heller privatpersonerna som måste värma sin villa. Det
            blir minst fördubblade elpriser. En villa i mellersta Sverige
            tarvar dubbelt så mycket energi som en villa i södra Sverige.
            Flyttar vi upp en bit dubblas energibehovet en gång till.
          </note>
          <note>
            Men energiskatterna ska i alla fall höjas från årsskiftet och
            vi ska tvingas, med certifikaten, att betala elströmmen en gång
            till.
          </note>
          <note>
            Vad tänker majoriteten föreslå? Är det elprisunderhåll till de
            som inte kan bo kvar i sina hus? Eller är det så fiffigt uträknat
            att om elpriset stiger tillräckligt mycket så kommer det att löna
            sig att elda upp veden och sågtimret i stället för att skicka
            det till industrin.
          </note>
          <note>
            Alla förstår vad det kommer att betyda om sågverket lägger ned
            och jobben flyttar från Insjön i Dalarna, från Jämtlamell i Stugun
            eller från Vida Timber i Småland till någon annanstans i omvärlden
            där förutsättningarna är rimliga för den sortens verksamhet.
          </note>
          <note>
            Ni socialdemokrater har fått som ni vill. Energin i Sverige har
            blivit svindyr. Jobben försvinner och behoven av stöd i olika
            former kommer att öka.
          </note>
          <note>
            Efter en sådan manöver kommer säkert vi moderater att anklagas
            för att lemlästa regionalpolitiken och vara okänsliga för svaga
            regioner. Inget kan vara mer felaktigt. Åkaren får för en gångs
            skull sänkt dieselskatt med vår politik och transportkostnaden
            minskar.
          </note>
          <note>
            Vi behåller den kärnkraft som vi kan producera i det här landet
            och elpriset sjunker. Pappersbruket kan fortsätta producera och
            efterfråga ved för sina ändamål och villaägaren behöver inte frysa.
            Behoven av stöd minskar och det kanske rentav blir investeringar
            för att pappersfabriken känner tillförsikt inför framtiden. Den
            regionala utvecklingen blomstrar och stödsystemen går i graven.
            Med en bra politik behövs ingen stödpolitik, vare sig från Bryssel
            eller Stockholm.
          </note>
          <note>
            Varför, Reynoldh Furustrand, börjar ni socialdemokrater aldrig
            från grunden? Se till att energipolitiken fungerar, att skatterna
            är konkurrenskraftiga, att ni underlättar för företagaren, att
            vägarna finns där och att tillgången på arbetskraft finns där
            när företaget behöver expandera. Det kallas för grundläggande
            förutsättningar för företagande.
          </note>
          <note>
            Nej, ni kör på som vanligt: Hojta på ett bidrag som kanske mer
            stjälper än hjälper och fortsätt gnäll över oss moderater som
            inte förstår betydelsen av mer stöd.
          </note>
          <note>
            Förresten, läste ni Dagens Industri häromdagen? Det var ett call
            centerföretag som tack vare ett bidrag kan flytta sin verksamhet
            från Dorotea till
          </note>
          <note>
            Sollefteå. Staten uppmuntrar alltså en flytt från en extrem glesbygdskommun
            som Dorotea till Sollefteå. För varje arbetsplats som flyttar
            från Dorotea till
          </note>
          <note>
            Sollefteå får bolaget 200 000 kr av skattebetalarna i bonus,
            för att man gör den flytten. Allt detta stöds av den socialdemokratiska
            regeringen. Regionalpolitiken har firat en triumf.
          </note>
          <note>
            Sollefteå blev en prioriterad ort när regeringen lade ned förbanden
            i staden. Den prioriteringen innebär förstås att jobbtillfällen
            kan knyckas från andra glesbygdskommuner, exempelvis Dorotea,
            och flyttas till exempelvis
          </note>
          <note>
            Sollefteå. Och regeringen tycker att det är okej.
          </note>
          <note>
            Regionalpolitiken har firat nya triumfer.
          </note>
          <note>
            Är det så vi vill ha det, att jobb skyfflas runt mellan krisorterna
            med hjälp av snillrika stödsystem? Vore det inte bättre att vi
            i det här landet bestämde oss för att underlätta för att företagen
            ska kunna växa? Hellre hjälpa än stjälpa. Det kallar jag för en
            strategi för tillväxt, en strategi som skulle hjälpa alla regioner
            att på ett bättre sätt än hittills klara sina problem. Det var
            också vad den regionalpolitiska utredningen kom fram till, nämligen
            att stöd och bidrag aldrig kan ersätta entreprenörskap och god
            företagargärning. Men ändå rullar regeringen fram sin regionala
            utvecklingspolitik på samma vis som den alltid har gjort: Högre
            skatter, mer och krångligare regler, dyrare energi och så vidare.
          </note>
          <note>
            Bestäm er, socialdemokrater, en gång för alla! Tänker ni lyfta
            Sverige i tillväxtligan så måste ni byta taktik. När man ligger
            långt efter måste man hitta på någonting, och hitta på något som
            inte är samma soppa som skapade problemen.
          </note>
          <note>
            Herr talman! Till sist några ord om EU:s regionalpolitik. Vi
            borgare har ju fått på skallen runtom i bidragslandet för att
            vi skulle spela bort Sveriges strukturfondsmiljarder. Ingenting
            kan vara mera fel. Så länge vi finns inne i stödsystemen, vad
            de än heter, ska vi som nation se till att plocka hem varenda
            krona som finns att hämta hem. Men mot bakgrund av att EU snart
            är 25
          </note>
          <note>
            så kanske det finns skäl i att titta på hur framtiden med strukturfondsprogrammen
            ska se ut.
          </note>
          <note>
            Att för svenskt vidkommande i en framtid skicka 2 kr till Bryssel
            och sedan få 75 öre tillbaka verkar inte så välbetänkt. Hjälp
            borde i rimlighetens namn utgå till dem som har de värsta problemen.
            Jag kan lova er, socialdemokrater, att ni inte blir rika på den
            här typen av affärer. Jag skulle kalla det
          </note>
          <note>
            Ebberöds bank.
          </note>
          <note>
            Ingen kan väl heller på allvar tro att Sverige skulle vara någon
            form av vinnare på regionalpolitiken när länder som Lettland och
            Polen blir medlemmar. Då kan det vara bättre med ett system med
            en avräkning på medlemsavgiften och att regionalpolitiken blir
            nationell till sin karaktär. Då skulle vi också slippa en massa
            regler som krånglar till tillvaron för näringsidkaren och hindrar
            utveckling.
          </note>
          <note>
            Ett annat argument som är mycket viktigt att komma ihåg i sammanhanget
            är den så kallade Gislavedseffekten, nämligen att bidrag snedvrider
            konkurrensen mellan länder och kommer att missgynna vårt land.
            Exempel på det är jättesatsningarna i gamla Östtyskland där det
            har byggts och byggs jätteanläggningar inom sågverk, massa och
            papper. Allt det missgynnar Sverige och svensk industri. Jag uppmanar
            verkligen regeringen att ta det här mycket påtagliga hotet på
            allvar och se till att regionalpolitiken inom EU inte fördärvar
            för svensk industri.
          </note>
          <note>
            Stendal massabruk, Stallinger sågverk, Hamburger Group wellpapp,
            Leipa, LWC och så vidare - en rad industrianläggningar har byggts
            med hjälp av stödpengar, vilket förstås är konkurrenssnedvridande
            så att det stänker om det. Om ni framhärdar i er syn på en framtida
            regionalpolitik inom EU innebär det med andra ord ett hinder eller
            ett hot mot svensk skogsindustri. Det innebär att ni aktivt stöder
            en fortsatt utbyggnad av industrier som endast kommer till stånd
            med hjälp av subsidier. Det i sin tur är ett hot mot den svenska
            landsbygden
          </note>
          <note type="speaker">
            Anf. 96 YVONNE ÅNGSTRÖM (fp):
          </note>
          <note>
            Herr talman! Jag vill börja med att yrka bifall till reservation
            2. Självfallet står jag också bakom reservation 1 som Ola Sundell
            redan har yrkat bifall till.
          </note>
          <note>
            Jag vill också understryka att vi inte deltar i beslutet under
            punkt 5 eftersom vårt budgetförslag tidigare har fallit.
          </note>
          <note>
            Enligt min och Folkpartiets mening är den regionalpolitik som
            majoriteten förespråkar i många stycken helt felaktig. Vi vänder
            oss framför allt mot de selektiva stöden som snedvrider konkurrensen
            och som kräver mycket onödig byråkrati. Jag har inte tagit fram
            någon uppgift om hur många personer på våra olika länsstyrelser
            som arbetar med att fördela företagsstöd, men jag vet att det
            är många.
          </note>
          <note>
            Det viktigaste för en bra regional utveckling över hela landet
            är satsningar på god infrastruktur, utbildning och en rimlig samhällsservice.
            Det är också enligt vår mening oerhört viktigt att ha färre och
            enklare regler för företagen, precis som Eva Flyborg har framhållit
            i den tidigare debatten.
          </note>
          <note>
            Även om vi vill ta bort de flesta bidragsformer anser vi att
            det är angeläget att behålla godstransportstödet, som utjämnar
            de konkurrensnackdelar som långa avstånd innebär. Av samma skäl
            har vi länge förespråkat ett persontransportstöd, som ger rimliga
            konkurrensvillkor för företag som har sitt kapital i de anställdas
            huvuden och alltså måste lägga mycket pengar på resor.
          </note>
          <note>
            De selektiva stöden innebär däremot bara en snedvridning av konkurrensen.
            Som Ola Sundell nämnde har man till exempel i Dorotea fått kännas
            vid detta. Jag vet att han redan nämnt det, men jag vill i alla
            fall ta upp exemplet en gång till. Dels tycker jag att det är
            ett flagrant exempel på hur illa stödpolitiken fungerar, dels
            har jag ställt en interpellation till Ulrica Messing om detta,
            vilket gör att mina partikolleger hemma är mycket intresserade
            av att jag nämner det.
          </note>
          <note>
            Det handlar alltså om att Proffcom, ett företag som delägs av
            Proffice, kommer att flytta 25 jobb från Dorotea till Sollefteå
            med stöd från staten.
          </note>
          <note>
            Stödet är en del av de 60 miljoner som Björn Rosengren utlovade
            när regementet i Sollefteå lades ned. Det här är inte rimligt,
            och jag hoppas att Ulrica
          </note>
          <note>
            Messing den 21 januari kommer att ge ett rimligt svar. Man kan
            läsa mer om detta i förra fredagens nummer av Dagens Industri.
            Det är ett exempel på hur felaktigt och snedvridande företagsstöd
            med selektiv inriktning är.
          </note>
          <note>
            Folkpartiet har tillsammans med övriga borgerliga partier och
            Miljöpartiet reserverat sig när det gäller EG:s framtida sammanhållningspolitik,
            och jag yrkar bifall till reservation nr 2.
          </note>
          <note>
            På den här punkten är utskottsmajoritetens ställningstagande
            och reservanternas skrivning egentligen ganska likartade. I båda
            skrivningarna framhålls att strukturfondsmedlen under den kommande
            perioden, som alltså börjar 2007, till huvudsaklig del måste gå
            till de nytillkommande medlemsländerna.
          </note>
          <note>
            Trots att skillnaderna i skrivning är ganska små ledde det förra
            veckan till stort rabalder i framför allt Norrlandsmedierna. Uppenbarligen
            var Socialdemokraterna och Vänstern upprörda över att Miljöpartiet
            skrivit sig samman med de borgerliga partierna, och den stora
            propagandaapparaten sattes i gång.
          </note>
          <note>
            Vi som arbetar med dessa frågor blev bombade med mejl och telefonsamtal
            och har fått utstå kraftig kritik för att vi vill ta bort EU-stöden.
            Det framställs som om EU-medlen skulle försvinna omedelbart efter
            nyår. Sanningen är att översynen ska gälla perioden som börjar
            om fyra år.
          </note>
          <note>
            Jag känner mig nödsakad att ta kammarens tid i anspråk och läsa
            upp delar av utskottsmajoritetens ställningstagande och reservationstexten
            för att det av riksdagsprotokollet ska framgå att skillnaderna
            är mycket små.
          </note>
          <note>
            Utskottsmajoriteten, det är alltså s och v som vi hoppas ska
            förlora i eftermiddagens omröstning, skriver: "Under år 2003 lägger
            kommissionen fram dels en uppföljningsrapport om den framtida
            sammanhållningspolitiken, dels den tredje sammanhållningsrapporten
            med konkreta förslag inför EG:s framtida sammanhållningspolitik.
            Den breda diskussion som nu äger rum är ägnad att utgöra en förberedelse
            för de steg i beslutsprocessen som väntar under kommande år.
          </note>
          <note>
            Inför en kommande utvidgad union blir det än mer befogat att
            fråga sig om det är rimligt att EU skall spendera stora summor
            för att åtgärda skillnader i levnadsstandard och sysselsättning
            inom ett land. Frågan huruvida länderna själva kan ta detta ansvar
            kan inte undvikas. Vidare bör det inom unionsländerna övervägas
            om det är rimligt att de länder som har försökt att försäkra sig
            om en balanserad utveckling skall betala för de länder som har
            misslyckas med detta. Utskottet vill i likhet med regeringen betona
            vikten av en allmän budgetrestriktivitet. I detta sammanhang vill
            utskottet framhålla att det är väsentligt för strukturfondssystemets
            framgång att kontrollen förbättras och att fusk med strukturfondsmedel
            bekämpas." Man skriver också att det är rimligt att Sverige nästa
            år inte får del av dessa pengar. Jag hinner inte läsa allt eftersom
            det tar för lång tid.
          </note>
          <note>
            I vår reservation skriver vi: "Enligt vår uppfattning är EG:s
            regionalpolitik (sammanhållningspolitik) föga framåtsyftande.
            Det behövs en kraftfull reformering, vilket inte minst aktualiseras
            i samband med den kommande utvidgningen. Vi menar att det är viktigt
            att en reform förbereds redan nu inför nästa programperiod trots
            att det finns olika uppfattningar om innebörden såväl inom landet
            som inom övriga EU-länder. Reformen måste innebära att regionalpolitikens
            inriktning ändras och att dess omfattning minskas.
          </note>
          <note>
            Stödet till de nuvarande medlemsländerna måste tydligt reduceras
            till förmån för kandidatländerna."
          </note>
          <note>
            Vi säger också i reservationen att man bör överväga om det i
            förhandlingar går att åstadkomma att medlemsländernas avgifter
            minskas i stället för att pengarna ska skickas fram och tillbaka.
          </note>
          <note>
            Det märkliga i sammanhanget är att för ett år sedan gjorde riksdagen
            på utskottets förslag ett uttalande om att se över detta. Det
            har emellertid inte skett någonting, och inte ett ord nämns i
            budgetpropositionen. Jag är därför lite förvånad över det enorma
            rabalder som uppstod. Den som verkligen vill sätta sig in i frågan
            kan göra det genom att noga läsa både vad utskottet och reservanterna
            skriver.
          </note>
          <note>
            Jag kan av egen erfarenhet berätta om den här typen av bidragspengar.
          </note>
          <note>
            Under föregående period, det vill säga mål 6-perioden, satt jag
            med i två beslutsgrupper för fördelning av pengar. Det var dels
            den för fördelning i
          </note>
          <note>
            Västerbotten, dels den för hela mål 6-området. Jag kunde konstatera
            att byråkratin var orimlig. Vid ett beslutsmöte som vi hade i
            Vilhelmina, alltså ca 20
          </note>
          <note>
            mil från Umeå, fanns ungefär tio tjänstemän från länsstyrelsen
            i Umeå med för att redogöra för ett eller två ärenden vardera.
            Totalt blev det alltså väldigt många arbetstimmar inklusive den
            långa resan. Man kan fråga sig vad det kostar.
          </note>
          <note>
            Vidare tar det, även i dag, orimligt lång tid att formulera ansökningar,
            och det dröjer väldigt länge innan de beviljade pengarna betalas
            ut. Det i sin tur kan innebära stora likviditetsproblem för projektägarna.
            Det hände till exempel i Västerbottens län att länsturistnämnden
            på revisorernas enträgna förslag fick lägga ned eftersom de låg
            ute med så mycket pengar att de för tillfället hade visst underskott.
            Samtidigt väntade de på EU-pengar som de var beviljade. Det var
            en följd av det tokiga system som vi hade då, och som vi fortfarande
            har.
          </note>
          <note>
            Jag tycker alltså att det är onödigt, och ofta slöseri med tid
            och pengar, att vi går omvägen om Bryssel för att bedriva en politik
            för god regional utveckling.
          </note>
          <note type="speaker">
            Anf. 97 LARS LINDÉN (kd):
          </note>
          <note>
            Herr talman! Jag börjar med att yrka bifall till reservationerna
            1 och 2.
          </note>
          <note>
            Jag kan också ställa mig bakom det mesta som moderater och folkpartister
            redan har sagt. Jag ska dock inte upprepa det utan i stället ta
            upp exempel på beslut som ur regionalpolitiskt perspektiv fått
            negativa följder, men även ge några efterföljansvärda exempel.
          </note>
          <note>
            Regional utjämning och regional utveckling är de två viktiga
            frågor som behandlas i detta betänkande. Vi lever i ett Sverige
            som för närvarande har problem med ett fåtal överhettade regioner
            där den stora befolkningsökningen skapar brist på bostäder och
            fruktansvärda bostadspriser, brist på arbetskraft, höga levnadsomkostnader,
            stora och stökiga skolor, mycket skadlig stress, trafikkaos och
            hög brottslighet. Folk i dessa områden mår inte bra, och det kostar
            oss mycket pengar via olika konton.
          </note>
          <note>
            Samtidigt har vi områden med minskande befolkning. Det är dem
            vi huvudsakligen pratar om i detta ärende. De har överskott på
            bostäder, skolor får stänga i brist på barn, arbetslösheten är
            hög, landsting och kommuner får mindre och mindre skatteintäkter
            och folk får resa många mil varje dag till arbetet på ofta dåliga
            vägar. Inte heller när situationen är sådan mår folk bra.
          </note>
          <note>
            Också detta kostar mycket pengar.
          </note>
          <note>
            Genom en klok regionalpolitik borde man kunna lösa dessa båda
            problem.
          </note>
          <note>
            Regeringen försöker och lyckas också till viss del. Men i alltför
            hög grad misslyckas regeringen, myndigheter och statliga företag
            att nå uppsatta regionalpolitiska mål. Att regeringen inom vissa
            politikområden sitter fast i gammalt ideologiskt tänkande gör
            det än svårare att nå målen.
          </note>
          <note>
            Herr talman! Vi kristdemokrater anser att det framför allt är
            genom kloka beslut inom andra politikområden än regionalpolitiken
            som vi kan nå våra regionalpolitiska mål. Det handlar om utformningen
            av näringslivspolitiken, familjepolitiken, asyl- och integrationspolitiken,
            skattepolitiken med flera områden.
          </note>
          <note>
            Tänk er att Kristdemokraternas familjepolitik skulle genomföras.
            Då skulle många i glesbygden, som i dag omöjligt kan nyttja kommunens
            förskolor flera mil bort, få ersättning för den barnomsorg som
            de själva måste sköta. Ersättningen skulle motsvara den kostnad
            som kommunen har för de barn som är i förskolan. Detta arbete,
            kanske kombinerat med något annat mindre arbete, skulle betydligt
            öka möjligheten för föräldrar att försörja sig i glesbygden. Barnfamiljerna
            skulle i större utsträckning kunna bo kvar, och några fler glesbygdsskolor
            skulle kunna behållas.
          </note>
          <note>
            Regeringen säger i budgetpropositionen att man tar fram lösningar
            som kännetecknas av ett regionalpolitiskt helhetsperspektiv.
          </note>
          <note>
            Det låter ju bra. Är det detta regeringens helhetsperspektiv
            vi ser hos
          </note>
          <note>
            Luftfartsverkets styrelse när man till exempel fattar beslut
            att slå ihop flygledningarna på Arlanda och Sundsvall-Härnösands
            flygplats och då fastnar för att flytta flygledningen från Sundsvall
            till Arlanda? Drygt 50 flygledare ska flyttas till Stockholm där
            det som bekant redan är överhettat. Det regionalpolitiska helhetstänknadet
            offras i syfte att göra Arlanda mindre olönsamt.
          </note>
          <note>
            Beslutet innebär, om vi räknar in alla familjerna, att ett 150-tal
            personer ska flytta från Timrå-Sundsvalls-regionen. Det är en
            region där man redan har många tomma lägenheter och där befolkningen
            minskar varje år. Med sådana beslut verkar talet om helhetsperspektiv
            endast vara vackra ord som tydligen inte Luftfartsverket behöver
            ta hänsyn till.
          </note>
          <note>
            Exempel på många sådana felsteg och felbeslut gör att man som
            representant för en utflyttningsregion och som kristdemokratisk
            politiker ser mörkt på regeringens förmåga att genomdriva sina
            fina målsättningar. Vad finns helhetsperspektivet när de flesta
            av de nya statliga myndigheterna den senaste tiden placerats i
            Stockholm när det finns regioner som i mycket högre grad skulle
            behöva få dessa arbetstillfällen?
          </note>
          <note>
            Det finns ett annat exempel från mina hemtrakter. Var finns det
            regionala helhetsperspektivet när exempelvis Ortvikens Pappersbruk
            SCA i Sundsvall vill bygga ut sitt pappersbruk för miljardbelopp
            och därmed ge regionen fler arbetstillfällen och framför allt
            en mer konkurrenskraftig industri? Man har fått vänta nio år för
            att en detaljplan enligt plan- och bygglagen ska bli klar och
            godkänd. Man har nyligen fått besked om att man får vänta tre
            år till för att få miljötillstånd. Det är då inte konstigt att
            SCA tappar intresset och nu säger att satsningen får ske i något
            annat land.
          </note>
          <note>
            SCA och andra företag har drabbats av flera liknande fall med
            orimligt långa handläggningstider. I andra EU-länder tar liknande
            ärenden ett-två år från start till mål. Regeringens så kallade
            helhetsperspektiv är ibland obefintligt hos de myndigheter som
            ska besluta i sådana ärenden och är till föga nytta för oss i
            Norrland som önskar att våra gamla basindustrier ska satsa på
            nyinvesteringar, bli kvar i bygderna och inte jagas ur landet
            eller kvävas och dö byråkratins sotdöd.
          </note>
          <note>
            Det största hotet mot svaga regioner i Sverige är regeringens
            oförmåga att skapa bra, generella förutsättningar för näringslivet.
            Det gäller speciellt för de små och medelstora företagen och deras
            anställda. Men det gäller också, som jag nyss påvisade, för vissa
            storföretag. När det gäller att förbättra näringslivsklimatet
            är det inte alla åtgärder som behöver kosta pengar. Att skapa
            ett positivt företagsklimat och ha en uppmuntrande attityd från
            läns- och rikspolitiker betyder mer än man kanske tror.
          </note>
          <note>
            Jag ska ge ett positivt exempel från verkligheten. Jag har varit
            småföretagare i det "röda" Timrå i ett trettiotal år. Socialdemokraterna
            har regerat där sedan Kristi födelse och till år 1998. Då fick
            de kliva åt sidan, och de övriga sex partierna, "regnbågen" ,
            tog över styret. Företagsklimatet i Timrå fram till år 1998 var
            bland det sämsta i Sverige. I den motvinden har jag stått i 30
            år.
          </note>
          <note>
            Vi låg på 242:a plats bland landets kommuner år 1998.
          </note>
          <note>
            Socialdemokraterna hade under alla år visat ringa intresse för
            företagsklimatet för små och medelstora företag. Den uppmärksamhet
            för näringslivet man orkade prestera riktades nästan enbart mot
            de stora pappersmassefabrikerna. Regnbågsalliansen i Timrå insåg
            vikten av att ändra på det efter 1998
          </note>
          <note>
            års val. Efter fyra år har vi nu klättrat 140 platser upp i ligan
            för företagsvänligaste kommunerna och ligger nu på 102:a plats.
            Framgången beror i huvudsak på att vi lyckats ändra kommunens
            inställning till företagsamhet och entreprenörskap och i handling
            på olika sätt visa att vi uppskattar våra entreprenörer och företagare.
          </note>
          <note>
            I Timrå har vi från och till haft anledning att vara stolta över
            vårt ishockeylag över alla partigränser. Men numera visar kommunen
            också stolthet över duktiga företagare genom att bland annat utse
            årets företagare och ge bättre service och uppmärksamhet åt företagarna.
            Detta kostar inte Timrå kommun mycket pengar. Men i dag växer
            antalet företag, och företagarna trivs och har lust att expandera
            och anställa mer personal. Det är mycket viktiga komponenter för
            en positiv regional utveckling. Det är exempel på generella åtgärder
            som är så mycket viktigare än olika bidragsformer som lätt snedvrider
            konkurrensen.
          </note>
          <note>
            Ska denna förändring komma till stånd i hela landet måste gammalt
            socialdemokratiskt tänkande om företagare och entreprenörer förändras.
            Socialdemokraterna måste få en bättre förståelse för företagandets
            villkor. Kommunernas och landstingens monopol på vissa verksamheter
            måste brytas. Fler av dessa verksamheter måste kunna läggas ut
            på entreprenad. Detta skulle framför allt vara positivt för många
            kvinnor som skulle kunna starta eget inom vård, omsorg och städning
            med mera. Nya företag passar utmärkt att starta i glesbygd.
          </note>
          <note>
            Tänk om det som står att läsa i regeringens proposition vore
            en verklighet.
          </note>
          <note>
            Det går: Målet för regionalpolitiken är att den främst ska underlätta
            för näringslivet i regionalpolitiskt prioriterade områden att
            utvecklas så att det bidrar till att uppfylla målen för regionalpolitiken.
            Bästa sättet att förverkliga det är att genom generella beslut
            skapa bättre skatte- och näringslivspolitik och skapa bättre förutsättningar
            för att lägga ut offentlig verksamhet på entreprenad. Riktade
            bidrag till enskilda glesbygdsföretag snedvrider ofta konkurrensen
            och skapar mer problem än vad de löser, som jag tidigare sade.
            Sverige måste avbyråkratiseras inom många sektorer, och vanligt
            sunt förnuft borde få mer genomslag. Då skulle regionalpolitiken
            också ges chans att fungera bättre.
          </note>
          <note>
            Vi har i Vänsternorrland brist på läkare, och från landstinget
            reser man numera regelbundet runt i Östeuropa för att värva läkare.
            Sedan ska dessa gå introduktionskurser i svenska innan de kan
            börja arbeta. Det är en ganska kostsam rekrytering. Samtidigt
            har vi just nu sju asylsökande läkare som sitter på asylförläggningen
            i Sundsvall och har gjort det i flera år. De talar redan god svenska
            och kunde ges arbetstillstånd. De läkarna har inte tillräckliga
            asylskäl och ska utvisas ur landet säger myndigheten, som tydligen
            inte heller tillåts ha ett regionalpolitiskt helhetstänkande.
            Har läkarna tur när de kommer tillbaka till sina hemländer möts
            de kanske av dessa headhuntrar från landstinget och får kamma
            tillbaka till Sverige.
          </note>
          <note>
            Herr talman! Det känns för en västernorrlänning faktiskt lite
            märkligt att behöva stå här i talarstolen och vädja till regeringen
            att föra en klokare regionalpolitik för att vi ska få en bättre
            framtid i Västernorrland. Vi tillför faktiskt
          </note>
          <note>
            Sveriges BNP mest i landet efter Stockholmsregionen. Varje västernorrlänning
            tillför BNP nästan tre gånger så mycket som genomsnittssvensken.
            Men skatterna för denna verksamhet hamnar inte i vårt län utan
            i huvudsak i
          </note>
          <note>
            Stockholm där näringslivets huvudkontor numera finns. Så är det
            för fler regioner i landet. Man skulle egentligen kunna klara
            sig själv om man bildar egen republik och fick behålla alla inkomster
            av det arbete och de naturresurser som man har.
          </note>
          <note>
            Därför tycker jag att ni från storstadsregionerna ska vara varsamma
            med orden när ni talar om bidrag till så kallade svaga regioner.
            Dessa regioner är inte alltid tärande för Sverige som det kan
            synas. Det är snarare tvärtom.
          </note>
          <note>
            Dessa regioner skulle dessutom kunna betyda mycket mer för landet
            om regeringen förstod att satsa mer på marknadsföring av Sverige
            som turistland.
          </note>
          <note>
            Dessa områden har skogarna, sjöarna, älvarna, bergen, fjällen,
            vidderna, ensligheten och tystnaden som många turister fascineras
            av och längtar att få uppleva. Vi är i dag näst sämst i EU på
            att marknadsföra vårt land som turistland. Här finns det stora
            utvecklingsmöjligheter som speciellt kan få betydelse för glesbygden
            och därmed minska behoven av bidrag på dessa områden.
          </note>
          <note>
            Herr talman! Jag avslutar mitt anförande med att påminna om att
            jag yrkat bifall till reservationerna 1 och 2.
          </note>
          <note type="speaker">
            Anf. 98 ÅSA TORSTENSSON (c):
          </note>
          <note>
            Herr talman! I dag har näringsutskottet att debattera tre betänkanden
            och kammaren att besluta om de politiska inriktningarna i tre
            politikområden som i allra högsta grad är starkt beroende av varandras
            prioriteringar och inriktningar. Det borde vara en ekologiskt
            hållbar energipolitik, en näringspolitik som stimulerar företagandet
            och en politik som släpper fram de företagsamma människornas frihet
            att också våga förverkliga idéer. Det borde dessutom vara en regionalpolitik
            som tar ansvar för att hela landet får både ta del av tillväxten
            och ges möjlighet att skapa egen tillväxt.
          </note>
          <note>
            Då skulle vi ha haft de viktiga förutsättningarna för att skapa
            livskraft i hela landet och Sverige skulle därmed ha haft bra
            förutsättningar för att skapa tillräckliga resurser för kommande
            behov inom vård, skola och omsorg.
          </note>
          <note>
            Men tyvärr, herr talman, har vi en socialdemokrati här i riksdagen
            som snarare väljer att lägga sin kraft på politiska dimridåer
            än på engagemang i att diskutera och formulera en nationell regionalpolitik
            värd namnet.
          </note>
          <note>
            Centerpartiet lägger fram förslag som skapar en utvecklingspolitik
            som ger förutsättningar för olika regioners och människors möjlighet
            till utveckling på sina villkor eftersom en stabil tillväxt bara
            skapas om hela landet får vara med och bidra. Det innebär att
            bidragstänkandet inom regionalpolitiken borde vara förbi och att
            det är dags att skapa grundläggande och lika villkor för utveckling
            i hela landet. Det är ett nationellt ansvar att förbättra företagens
            villkor. Det är ett statligt ansvar att skapa bra infrastruktur
            som innebär bra vägar, bra järnvägar, bra och modern teknik och
            högskolor i hela landet.
          </note>
          <note>
            Därför yrkar jag därmed bifall till reservation 1, där den övergripande
            synen på framtidsinriktad regional politik ingår.
          </note>
          <note>
            Herr talman! Jag och Centerpartiet har dock full förståelse för
            den frustration som de norrländska socialdemokraterna nu tydligen
            lider av. Det är en frustration över att utvecklingen med vikande
            befolkningstal, dåliga vägar och ingen bredbandsutbyggnad sker
            trots löften från den socialdemokratiska regeringen. Det gäller
            neddragningar inom polisen och dåliga förutsättningar för att
            starta och driva företag och dessutom en socialdemokratisk regerings
            motstånd att återföra vattenkraftsvinsterna till Norrlandskommunerna.
            Lägg därtill oviljan hos Socialdemokraterna att ge svenskt jordbruk
            villkor som är likvärdiga med dem som motsvarande företagare i
            konkurrentländerna har.
          </note>
          <note>
            Jag delar frustrationen med dessa socialdemokrater, som under
            de senaste två veckorna har hört av sig till centerpartister runtom
            i hela landet. Jag svarar att det är därför Centerpartiet har
            föreslagit en rad nationella åtgärder -
          </note>
          <note>
            för att skapa livskraft och självbestämmande i hela landet. Det
            är också därför jag hoppas att Socialdemokraterna kommer fram
            ur dimridåerna och tar ansvar för att majoriteten har avslagit
            att ytterligare 488 miljoner kronor skulle tillföras den nationella
            regionalpolitiken.
          </note>
          <note>
            En nationell politik kräver att staten blir bättre på att göra
            det som staten är satt att sköta och att den inte lägger sig i
            detaljer som bättre sköts av förtroendevalda på den lokala och
            regionala nivån. Det är genom ett tydligt underifrånperspektiv
            i vår planering och vårt engagemang som livskraftiga miljöer och
            samhällen skapas. Men det är statens ansvar att se till att det
            till exempel finns en polis och att vi har ett rättsväsende som
            ger trygghet för människorna varhelst i landet man bor och befinner
            sig.
          </note>
          <note>
            För Centerpartiets del är den lokala kraften mycket viktig för
            att man ska kunna skapa en hållbar och mindre sårbar tillväxt.
            Därför föreslår vi att resurser tillförs de lokala utvecklingsgrupperna
            både direkt och via regional nivå.
          </note>
          <note>
            Men även detta avslås av den majoritetskonstellation som finns
            i riksdagen.
          </note>
          <note>
            Herr talman! Socialdemokraterna har misslyckats med att forma
            och skapa förutsättningar för en nationell regionalpolitik som
            stärker hela landet. Nu försöker man i stället från socialdemokratiskt
            håll att göra pengarna från
          </note>
          <note>
            Bryssel till det som avgör Sveriges - och då speciellt Norrlands
            - överlevnad.
          </note>
          <note>
            Sanningen är, herr talman, att om Norrland och svensk regionalpolitik
            glöms bort i den nationella politiken så blir projektpengar från
            Bryssel som ett försök att stoppa en flodvåg med en tesked.
          </note>
          <note>
            Herr talman! I helgen fattades ett stort och, som statsminister
            Persson sade, ett historiskt beslut då man i Köpenhamn gav möjlighet
            för tio nya länder att bli medlemmar i den europeiska unionen.
            Det är ett beslut som
          </note>
          <note>
            Centerpartiet har arbetat för och som kommer att skapa nya och
            spännande förutsättningar för ett enat Europa. 13 år efter murens
            fall stärker man sammanhållningen mellan länderna och utjämnar
            olikheterna. Det är en tuff utmaning som kommer att ställa stora
            krav på nuvarande medlemsländer i EU.
          </note>
          <note>
            Detsamma gäller statsminister Perssons öppna resonemang om reformering
            av jordbrukspolitiken och att den skulle bli nationell, vilket
            vi inte har diskuterat i den här riksdagen. Inte heller har vi
            diskuterat vilka effekter det skulle få i ett regionalt perspektiv.
          </note>
          <note>
            Herr talman! I betänkandet finns trots det en reservation som
            beskriver
          </note>
          <note>
            Sveriges roll i en kommande reformering av EU:s sammanhållningspolitik.
          </note>
          <note>
            Det är i ljuset av den utmaningen, efter Köpenhamnsbeslutet,
            som Socialdemokraternas agerande ska ses när de spelar ut Norrlands
            inland mot EU-
          </note>
          <note>
            utvidgningen i ambition att mörka det ansvar som den svenska
            socialdemokratiska regeringen har för den nationella regionalpolitiken.
            Skrämselpropagandan gör gällande att Centerpartiet vill avveckla
            strukturfonderna samtidigt som Socialdemokraterna vill behålla
            dem som de är.
          </note>
          <note>
            Herr talman! Låt mig läsa följande text i betänkandet: "Inför
            en kommande utvidgad union blir det än mer befogat att fråga sig
            om det är rimligt att
          </note>
          <note>
            EU skall spendera stora summor för att åtgärda skillnader i levnadsstandard
            och sysselsättning inom ett land. Frågan huruvida länderna själva
            kan ta detta ansvar kan inte undvikas."
          </note>
          <note>
            Jag skulle kunna ställa en fråga till den som har sett Socialdemokraternas
            agerande i alla länsstyrelser och i alla beslutsgrupper runtom
            i landet, nämligen: Vem har skrivit det här? Vem står bakom den
            här texten? Jo, herr talman, det är den majoritet i utskottet
            som består av Vänstern och Socialdemokraterna, som far land och
            rike runt med falsk information.
          </note>
          <note>
            Nästa fråga måste ställas till samma ledamöter. Vad betyder denna
            skrivning? Kritiken mot Centerpartiet blir inte trovärdig, och
            än mindre trovärdig blir den när man sätter in den i det gemensamma
            uppdrag som vi faktiskt står inför. Det består av att vi från
            svensk sida ska vara aktiva i reformeringen av strukturfonderna,
            eller - eftersom det är det rätta ordet - EU:s sammanhållningspolitik.
            Det är väl ändå så att vi ska ge de kommande nya medlemsstaterna
            i EU ungefär samma villkor och likvärdiga möjligheter som vi har
            haft?
          </note>
          <note>
            Däremot, herr talman, kommer Centerpartiet aldrig att ställa
            sig bakom den typ av ensidig politik som är Socialdemokraternas
            nya giv och som vi kan återfinna i ett ensidigt förhållande till
            ett svenskt torskfiskestopp.
          </note>
          <note>
            Ska man då välja att frivilligt avstå från sina rättigheter i
            gemenskapen?
          </note>
          <note>
            Nej, herr talman, Centerpartiet arbetar för en reformering. Efter
            en överenskommelse ska Sverige naturligtvis ta till sig de strukturfondsmedel
            som Sverige har rätt att få tillgång till.
          </note>
          <note>
            Herr talman! Vad detta betänkande har resulterat i är en stor
            portion frustration från Socialdemokraternas sida genom att den
            allom givna makten har utmanats. Det vore mer ärligt att man från
            utskottets majoritet, Socialdemokraterna och Vänsterpartiet, i
            stället förklarade att ilskan och den information som inte innebär
            samma sanning som betänkandet beror på att majoritetens makt utmanas.
            Det beror snarare på det än på att de olika beslutstexterna om
          </note>
          <note>
            Sveriges syn på EU:s reformering av kommande sammanhållningspolitik
            efter 2007 skulle innehålla så avgörande stora skillnader i vägval.
          </note>
          <note>
            Herr talman! Det som krävs är en konstruktiv och saklig översyn
            av EU:s strukturfonder och hur de egentligen fungerar. Vi måste
            komma ur det byråkratiska system som snurrar runt regionala utvecklingspengar
            via Bryssel som likaväl kan hanteras direkt i Sverige.
          </note>
          <note>
            Det är Socialdemokraterna och Vänsterpartiet som nu ska svara
            på hur man ska skapa förutsättningar för tio nya länder att bli
            medlemmar på likvärdiga villkor i EU.
          </note>
          <note>
            Herr talman! Jag yrkar bifall till reservation 2 och hoppas att
            den vinner majoritetens samtycke här i kammaren senare i eftermiddag.
          </note>
          <note type="speaker">
            Anf. 99 INGEGERD SAARINEN (mp):
          </note>
          <note>
            Herr talman! Jag yrkar bifall till reservation 2 i betänkandet.
          </note>
          <note>
            Folkmängden minskade i 12 av Sveriges 21 län 2001. Utvecklingen
            är bekymmersam, och den har varit det länge. Det finns ett stort
            behov av en bra och effektiv regionalpolitik. Den regionalpolitiska
            propositionen lade grunden för en framåtsyftande regionalpolitik.
            Det fanns väldigt många förslag där som nu förhoppningsvis håller
            på att förverkligas. Då handlar det till exempel om bättre villkor
            för företagande i glesbygd, kompetensförsörjning, skolor, infrastruktur,
            service och många andra saker som är väldigt viktiga och som är
            av generell karaktär.
          </note>
          <note>
            Någonting som man konstaterade i utredningen om regionalpolitiken
            var också att utvecklingen med en minskande befolkning egentligen
            inte beror på att människor flyttar. De som flyttar är ju ungdomar
            som ska studera, och det är inte någonting negativt, utan vi ser
            gärna att de gör det. Problemet är att de inte kommer tillbaka
            och att för få unga familjer flyttar tillbaka. Befolkningsminskningen
            beror i huvudsak på minskande födelsetal.
          </note>
          <note>
            I ljuset av detta är det väldigt viktigt att man inte försämrar
            villkoren på landsbygden under tiden, så att det blir oattraktivt
            för unga familjer att flytta tillbaka. Det är till exempel väldigt
            allvarligt att man lägger ned glesbygdsskolor. En sådan åtgärd
            försämrar radikalt möjligheterna för en bygd att bli attraktiv
            och få inflyttare.
          </note>
          <note>
            Turismen har nämnts här, och den är mycket viktig. Det finns
            mycket som kan göra att ett område kan leva på turism. Det är
            viktigt att inte fördärva den gren man sitter på. Det är just
            frisk och fin natur, tystnad och så vidare som kan vara intressanta
            för människor utifrån att uppleva. Dessa saker måste vi värna
            om i detta sammanhang.
          </note>
          <note>
            En regions ekonomiska utveckling bestäms till stor del av hur
            den kan attrahera eller generera konkurrens och överlevnadsduglig
            ekonomisk verksamhet. Det är viktigt att regionen utnyttjar sina
            komparativa fördelar.
          </note>
          <note>
            Men vad är det som gör att företag lokaliserar sig på vissa platser?
            Arbetskraften är en viktig del av det. Och det är alltmer arbetskraften
            som bestämmer var företag lokaliserar sig, mer än att det är företagen
            som bestämmer var arbetskraften lokaliserar sig. Det är en intressant
            förändring.
          </note>
          <note>
            Att människor väljer att bo på vissa ställen har inte så väldigt
            mycket med ekonomiska faktorer att göra, har det visat sig. Det
            handlar om att man flyttar till människor som man trivs att vara
            ihop med och att regionen upplevs som intressant. Där är de kulturella
            frågorna väldigt viktiga att ta itu med för en region, att inte
            glömma att ett intressant kulturliv är viktigt.
          </note>
          <note>
            Många medborgare upplever att de inte kan påverka politiken.
            Det är i det ljuset som man ska se den reservation som är gemensam
            för de borgerliga partierna och Miljöpartiet. Vi anser att den
            svenska folkstyrelsen bör innehålla fler element av självorganisering,
            decentralisering och självförvaltning.
          </note>
          <note>
            Den kreativitet som föds ur detta är viktig för regionernas överlevnad.
          </note>
          <note>
            Då är det förvånansvärt att socialdemokrater och vänsterpartister
            hellre ser att vi får stora regionalpolitiska stöd från EU än
            att vi får dem från den svenska staten och att de får användas
            i regionerna efter människornas eget skön där. Vi behöver en ny
            regionalpolitik.
          </note>
          <note>
            År 2007 är det sannolikt 25 länder i EU. Ingen tror att det finns
            någon möjlighet att ha kvar den regionalpolitik som vi nu har
            när de nya medlemsländerna ska få sin situation förbättrad. Dessutom
            leder EU:s nuvarande regionalpolitik till krångliga regler och
            en rundgång av pengar. Den regionalpolitiken är dyr för Sverige,
            och den är inte anpassad för en situation där vi får nya ansökarländer
            som behöver ta del av kakan. Vi måste framöver minska stödet till
            de gamla medlemsländerna. Det är alla egentligen överens om.
          </note>
          <note>
            Det uppror som har varit på många ställen i vårt land nyligen
            är egentligen ganska oförklarligt utifrån det som utskottet har
            diskuterat. Vi måste minska stödet till förmån för nya länder.
            Men det innebär naturligtvis inte att vi inte ska hämta ut de
            stöd som vi nu har betalat in pengar för att få. Självklart ska
            vi göra det. Någonting annat har ingen tänkt. Men däremot vill
            vi fortsättningsvis inte ha denna rundgång av medel som innebär
            att Sverige får mindre ut av sina regionalpolitiska pengar än
            vad vi skulle ha fått om det var en nationell politik. Vi får
            inte ut mer än 1 % av de pengar som sätts in. Av
          </note>
          <note>
            EU-stöden som utdelas får vi bara 1 %. Det är betydligt mer som
            vi betalar.
          </note>
          <note>
            Det är nonsens att tro och ens tala om att vi vinner på den regionalpolitik
            som
          </note>
          <note>
            EU för. Sverige förlorar på den. Det beror också på att stödet
            är illa organiserat och att mycket pengar går till administration.
            Vi känner alla till att de som hanterar detta regelverk i EU har
            höga löner, och vi känner till att det finns en byråkrati och
            korruption. Det är inte så underligt att pengarna smälter samman
            innan de slutligen når oss igen efter ansökan från de svenska
            regionerna.
          </note>
          <note>
            Dessutom har vi en omfattande byråkrati i Sverige som är svåröverskådlig
            innan pengarna slutligen når dem som behöver dem. Det är inte
            en bra hushållning med svenska pengar att skicka pengar först
            en runda via EU för att
          </note>
          <note>
            Sverige sedan ska söka dem.
          </note>
          <note>
            Vi har därför valt att tillsammans med de borgerliga partierna
            foga denna reservation till betänkandet. Vi hoppas därmed få en
            bättre regional politik för Sverige. Vi anser inte att det måste
            bli ett fullständigt slut på intressanta projekt i och med det.
            Men jag tror att vi får mer pengar över till intressanta projekt
            om vi inte skickar pengarna via EU först.
          </note>
          <note>
            En annan sak som vi var väldigt överens om när vi diskuterade
            regionalpolitiken inför den regionalpolitiska propositionen, nämligen
            att generella åtgärder är mest effektiva och viktigast för glesbygdens
            överlevnad.
          </note>
          <note type="speaker">
            Anf. 100 OLA SUNDELL (m) replik:
          </note>
          <note>
            Herr talman! Ingegerd Saarinen beskrev väldigt väl problemet
            med EU:s strukturpolitik - rundgång, krångel och det ena med det
            andra. Hon har också gjort det kloka att liera sig med oss borgare
            i en reservation som om drygt en timme förhoppningsvis får stöd
            av en majoritet här i kammaren.
          </note>
          <note>
            Min fråga till Ingegerd Saarinen är: Varför stöder du inte den
            allmänna inriktning av den svenska regionalpolitiken som vi borgare
            också har en reservation om? I allt väsentligt sammanfaller ju
            den inriktningen just med den allmänna inriktningen av EU:s regionalpolitik.
          </note>
          <note>
            Inledningsvis sade du att er politik utgår från företagande och
            att allmänna, generella, åtgärder är viktigare än just de här
            stödsystemen. I logikens namn borde det kunna få Miljöpartiet
            att också ställa upp på den allmänna inriktning som vi strax,
            om en och en halv timme, kommer att yrka bifall till.
          </note>
          <note type="speaker">
            Anf. 101 INGEGERD SAARINEN (mp) replik:
          </note>
          <note>
            Herr talman! Strukturen är viktigare än stödsystemen. Det finns,
            som vi hört tidigare här i dag, många stöd som är rent destruktiva
            men för den skull vill jag inte utdöma alla typer av stöd. En
            del har ju goda effekter. Med tanke på hur till exempel Liden
            har fungerat kan jag gärna tänka mig sådana projekt också i framtiden,
            för de vitaliserar. Det finns alltså en liten åsiktsskillnad mellan
            oss.
          </note>
          <note type="speaker">
            Anf. 102 OLA SUNDELL (m) replik:
          </note>
          <note>
            Herr talman! Ingegerd Saarinen svarar inte på min fråga. Vi har
            ju en gemensam reservation om EU:s regionalpolitik. Trots det
            har Miljöpartiet valt att inte stödja den allmänna inriktning
            av den svenska regionalpolitiken som vi borgare är överens om
            ungefärligen är huvuddragen.
          </note>
          <note>
            Ingegerd Saarinens beskrivning av EU:s regionalpolitik stöder
            jag i allt väsentligt. När du beskriver hur ert parti förhållit
            sig till regionalpolitiken och talar om vad som mest behövs för
            att få en utveckling i olika regioner tar du upp ungefär samma
            faktorer som de jag nämnt: företagandet, kommunikationerna, infrastrukturen
            etcetera.
          </note>
          <note>
            Då inställer sig naturligtvis frågan: Varför stöder Miljöpartiet
            inte vår reservation om en allmän inriktning av den svenska regionalpolitiken?
          </note>
          <note type="speaker">
            Anf. 103 INGEGERD SAARINEN (mp) replik:
          </note>
          <note>
            Herr talman! Det är ju så att vi har ett budgetsamarbete med
            Socialdemokraterna och Vänstern. I det budgetsamarbetet ingår
            en del inriktningar i regionalpolitiken som vi kommer att fullfölja.
            Det gör att det inte är vettigt att skriva under på den borgerliga
            regionalpolitiken.
          </note>
          <note type="speaker">
            Anf. 104 REYNOLDH FURUSTRAND (s):
          </note>
          <note>
            Herr talman! Låt mig börja med att uttrycka den glädje som jag
            och många med mig känner över det historiska beslut som fattades
            i Köpenhamn förra helgen.
          </note>
          <note>
            Jag tillhör den generation som föddes under andra världskriget
            och som växt upp under det kalla krigets dagar. Vi ser nu ett
            nytt Europa med 25
          </note>
          <note>
            medlemsstater formas - ett Europa som kommer att utgöra en stor
            möjlighet för att säkra freden och för att gagna en positiv samhällsutveckling
            för oss alla.
          </note>
          <note>
            Framför oss ligger en spännande dagordning med stora möjligheter,
            men också med problem som vi måste lösa tillsammans. Detta kommer
            också med tanke på det betänkande som vi nu har att behandla att
            för framtiden innebära stora förändringar. Allt talar för att
            EU:s regionalpolitik efter år 2006 kommer att ha ett helt annat
            innehåll än dagens.
          </note>
          <note>
            Herr talman! Regionalpolitiken har, vilket gäller från innevarande
            år, omvandlats till en politik för hållbar regional utveckling
            i hela landet. En sammanslagning av flera politikområden har till
            syfte att åstadkomma starka kopplingar som gör den samlade politiken
            mer effektiv och slagkraftig.
          </note>
          <note>
            Men låt mig på en gång säga att detta inte är något som kommer
            att visa resultat över en natt, utan det kommer att ta tid och
            säkert också kräva korrigeringar för att det här ska bli så verksamt
            som möjligt.
          </note>
          <note>
            Den tidigare regionalpolitiken hade ju i uppgift att främja utvecklingen
            i vissa geografiskt prioriterade områden, medan den regionala
            näringspolitiken gällde hela landet. Den nya regionala utvecklingspolitiken
            har egentligen inte några geografiska avgränsningar.
          </note>
          <note>
            Motivet, herr talman, för att driva en regional utvecklingspolitik
            i alla delar av landet är att summan av den nationella tillväxten
            faktiskt är lika med den summa som skapas lokalt och regionalt.
            Detta innebär att förutsättningarna för en bra nationell tillväxt
            baseras på hur väl vi kan ta till vara och utveckla såväl lokal
            som regional tillväxt. Grundtanken med det här synsättet är att
            för alla delar av landet etablera och utveckla en sammanhållen
            politik som kan anpassas till regionala skillnader och förutsättningar.
          </note>
          <note>
            Detta innebär att det även framöver kommer att behövas riktade
            åtgärder för geografiskt avgränsade områden och i regioner som
            i ett nationellt perspektiv bedöms ha särskilda behov.
          </note>
          <note>
            Herr talman! Målet för den regionala utvecklingspolitiken är
            att åstadkomma väl fungerande och hållbara lokala arbetsmarknadsregioner
            med en god servicenivå i alla delar av vårt land. Att politiken
            ska vara hållbar betyder att den ska bidra till att skapa förutsättningar
            för att nuvarande och kommande generationer ska erhålla så sunda
            ekonomiska, sociala och ekologiska förhållanden som möjligt. Här
            ska också inkluderas nationella jämställldhetsoch miljömål.
          </note>
          <note>
            Vi har under det här året påbörjat en ny regional utvecklingspolitik
            som är under genomförande. I nästa års budgetproposition, som
            avser år 2004, kommer vi för första gången att kunna avläsa resultatet
            av den nya politiken.
          </note>
          <note>
            Detta leder till att den regionala utvecklingspolitiken på ett
            mer systematiskt sätt kommer att kunna följas upp bland annat
            när det gäller ekonomisk tillväxt och sysselsättning, något som
            sedan kan stämmas av mot de nationella jämställdhets- och miljökvalitetsmålen.
            Dessutom, herr talman, är det viktigt att riksdagen får en bättre
            resultatinformation och ett säkrare beslutsunderlag för framtiden.
          </note>
          <note>
            Herr talman! Jag sade inledningsvis att ett utvidgat och större
            EU kommer att ställa andra krav på sammanhållningspolitiken. En
            ökad effektivitet när det gäller användandet av strukturfondsmedel
            blir en viktig faktor i sammanhanget. Den avgörande frågan för
            dagens debatt handlar, som jag ser saken, om på vilket sätt vi
            i vårt land ska hantera strukturfondsmedlen och andra medel som
            ska ge förutsättningar för en bra regional utveckling.
          </note>
          <note>
            Jag har, herr talman, av kolleger i denna kammare fått underlag
            för den här debatten, och jag har tittat på vad som hänt i Norrbotten
            och Västerbotten och på hur de regionalpolitiska mål 1-medlen
            använts under åren 2000 och
          </note>
          <note>
            2001. Jag har också tittat på de ansökningar som ligger inne
            för åren 2003-
          </note>
          <note>
            2006, av vilka en del är beslutade.
          </note>
          <note>
            Jag kan konstatera att under perioden 2000-2002 har 375 projekt
            genomförts. Det handlar om hundratals miljoner kronor. Här finns
            allt från små och medelstora företag till företagarföreningar
            och handelskamrar. Jag är övertygad om att varenda krona som är
            avsatt till de här projekten har kommit till användning och nytta.
            Sedan kan man givetvis, som någon gjort i debatten, raljera kring
            att tjänstemän sitter och granskar de här beslutsunderlagen. Men
            jag tror att det är avgörande och viktigt att dessa beslutsunderlag
            granskas.
          </note>
          <note>
            De ska ju komma till så bra användning som möjligt.
          </note>
          <note>
            Jag hävdar bestämt att de här projekten har gjort en väsentlig
            nytta. De har både skapat och bevarat arbetstillfällen i de här
            viktiga delarna av vårt land. Om vi hade haft en regionalpolitik
            som tog fasta på det som tyvärr kan bli resultatet av beslutet
            i denna kammare, skulle inget av dessa projekt ha varit genomfört.
            Det är alltså viktigt att ta reda på hur verksamheterna fungerar
            och vilken effekt regionalpolitiken har.
          </note>
          <note>
            Herr talman! I detta betänkande finns två reservationer. I den
            första reservationen från samtliga borgerliga partier tas frågan
            om den allmänna inriktningen av regionalpolitiken upp.
          </note>
          <note>
            Kontentan av reservationen är den att staten ska engagera sig
            så lite som möjligt i den regionala utvecklingen. I stället ska
            det handla om sänkta skatter och sänkta arbetsgivaravgifter med
            mera för företag. Jag tror inte ett ögonblick att de åtgärder
            som föreslås i reservationen är de rätta. Det finns inget belägg
            för att sänkta skatter och sänkta avgifter ger motsvarande ökning
            i antalet arbetstillfällen eller bättre marknadsförutsättningar
            för företag, framför allt i de områden där regionalpolitiken är
            viktig.
          </note>
          <note>
            Självklart, herr talman, finns det anledning att följa den regionala
            utvecklingen och se över på vilket sätt de olika insatser som
            görs verkar. Självklart ska också beslutsfattandet mer präglas
            av decentralisering och närhet, och givetvis måste vi se till
            att pengarna används så effektivt som möjligt för att syftet ska
            uppnås.
          </note>
          <note>
            I den andra reservationen från de borgerliga partierna tillsammans
            med
          </note>
          <note>
            Miljöpartiet ifrågasätts EU:s sammanhållningspolitik. Man menar
            att den nuvarande politiken inte är framåtsyftande, att regionalpolitikens
            inriktning bör ändras och att omfattningen ska minskas samt att
            stödet dessutom ska minskas till de nuvarande länderna och enbart
            gå till de nya medlemsländerna.
          </note>
          <note>
            Herr talman! Jag har tidigare sagt att vi sannolikt kommer att
            se flera stora förändringar på flera politikområden inom EU de
            närmaste åren mot bakgrund av att nya länder nu blir medlemmar
            i EU. EU:s budget måste förändras på flera punkter. Den mycket
            märkliga jordbrukspolitiken måste omformas och bli mera av stöd
            för landsbygd och glesbygd i stället för direktstöd till jordbruket.
            Det kan innebära mer pengar till regional utveckling eller kanske
            snarare en jordbrukspolitik som inriktar sig på regional utjämning.
          </note>
          <note>
            Om vi säger som man gör i reservationen, att vi egentligen inte
            vill ha någon regionalpolitik i Europa tror jag att vi sänder
            fel signaler. Det går inte att minska medlemsavgiften till EU
            genom att tacka nej till de bidrag som vi faktiskt är berättigade
            till. Man är överens inom EU om att inget medlemsland ska bygga
            sin budget på mer än 4 % stöd. Det innebär att det finns ett utrymme
            för stöd också i de nuvarande medlemsländerna. Om vi i Sverige
            säger att vi inte vill ha de här pengarna kommer inte Spanien,
            Frankrike,
          </note>
          <note>
            Italien, Irland och de andra medlemsländerna att säga att vi
            ska få lägre avgifter. Så går det inte till. Det vet reservanterna
            innerst inne mycket väl.
          </note>
          <note>
            Säkert är det andra motiv som ligger bakom er reservation. Sänkta
            skatter och arbetsgivaravgifter, som jag tidigare nämnt, men också
            skatteutjämningsbidraget som nämnts tidigare i debatten är områden
            som kommer att bli ytterligare ifrågasatta.
          </note>
          <note>
            Herr talman! Jag kan bara beklaga att Centern och Miljöpartiet
            har hamnat i fel sällskap i dessa viktiga frågor. Om ni vill att
            vi ska få en regionalpolitik som gör det möjligt att utveckla
            Sverige tycker jag att ni ska ansluta er till utskottsmajoritetens
            förslag när vi senare i dag ska gå till beslut. Vi vill, och jag
            tror att ni vill det också, att hela Sverige ska leva och utvecklas
            som ett modernt välfärdssamhälle där såväl storstadsregioner som
            landsbygd är viktiga bidragande faktorer. När utskottsmajoritetens
            förslag nu läggs fram framför er, titta ordentligt på det. Jag
            tycker faktiskt att det är ett bättre förslag än reservanternas.
          </note>
          <note>
            Herr talman! Med det anförda ber jag att få yrka bifall till
            utskottets förslag och avslag på de två reservationerna.
          </note>
          <note type="speaker">
            Anf. 105 OLA SUNDELL (m) replik:
          </note>
          <note>
            Herr talman! Vi tackar inte nej till en enda spänn från EU:s
            strukturfonder. Detta är alldeles klart. Frågan är hur den framtida
            inriktningen av EU:s regionalpolitik ska se ut med fler länder,
            snart 25, som ska hantera de här sakerna. Det här är inget ensidigt
            resonemang från vår sida - att vi skulle slänga pengarna i sjön
            och säga att förhoppningsvis får vi lägre avgifter i EU.
          </note>
          <note>
            Det är en strategi, en inriktning för hela EU att omfattningen
            på den omfattande stödregimen måste begränsas. Det är rimligt,
            anser jag, att man går ut med ett antal förslag på hur det kan
            tänkas se ut. Men det är inte så att vi skulle vara så korkade
            att vi lämnar tillbaka pengarna i tron att vi förhoppningsvis
            får en lägre medlemsavgift. Det här omfattar naturligtvis hela
            EU-
          </note>
          <note>
            området.
          </note>
          <note>
            Effekterna av den här stödregimen på både svensk och EU-nivå,
            som Reynoldh Furustrand är anhängare till, har vi sett i enstaka
            väldigt uppmärksammade fall. Gislavedsfallet är ett exempel, liksom
            de industrier i östra
          </note>
          <note>
            Tyskland som byggs på löpande band med statssubventioner och
            EU-stöd.
          </note>
          <note>
            Sedan tog vi också upp exemplet från Dorotea, där man med skattepengar
            flyttar jobb från Dorotea till Sollefteå därför att Sollefteå
            är en prioriterad ort för att regeringen valde att ta bort förbanden
            därifrån.
          </note>
          <note>
            De här exemplen, det finns många fler, visar att det här sättet
            att bedriva regionalpolitik på måste vara fel.
          </note>
          <note>
            Min fråga till Reynoldh Furustrand: Finns det inte en rimlighet
            i det vi säger om att begränsa, om att se till att orterna själva
            får bättre grundförutsättningar att sköta sin regionala utveckling?
          </note>
          <note type="speaker">
            Anf. 106 REYNOLDH FURUSTRAND (s) replik:
          </note>
          <note>
            Herr talman! Självklart ska orter och regioner har goda förutsättningar
            för att sköta sin egen utveckling. Vi socialdemokrater och Vänsterpartiet
            har ingen annan uppfattning i den frågan.
          </note>
          <note>
            Fallet Gislaved och de verksamheter som sätts i gång i östra
            Tyskland är under prövning för att se huruvida pengarna är fel
            använda eller inte. Såvitt jag förstår har man inte kunnat leda
            i bevis i Gislavedsfallet att Portugal på ett oskäligt sätt skulle
            ha använt EU-bidrag för att etablera verksamheten där, det vill
            säga att dra från Sverige och etablera sig i Portugal.
          </note>
          <note>
            Vi ska självklart se över statsstödsregler och se till att statsstödsregler
            tilllämpas på ett riktigt och korrekt sätt. Där är Sverige en
            av de främsta pådrivande krafterna. När det gäller varvsstödet,
            ett stöd som är ganska kontroversiellt, är Sverige det land som
            drivit på att det inte ska utgå något varvsstöd över huvud taget
            men kan tänka sig andra teknik-, miljö- och utvecklingsstöd i
            stället för ett generellt driftsstöd.
          </note>
          <note>
            I fallet Dorotea och Sollefteå har jag inhämtat kunskaper att
            det lär pågå en undersökning. Man tittar för närvarande inom Nutek
            på huruvida pengarna har använts fel. Är det så är jag den förste
            tillskyndaren att säga att det är inte meningen att man ska använda
            pengarna på det sättet inom ett och samma stödområde. Att lägga
            ned på ett ställe och föra över pengar och få nya pengar för att
            etablera sig på något annat ställe är helt orimligt.
          </note>
          <note type="speaker">
            Anf. 107 OLA SUNDELL (m) replik:
          </note>
          <note>
            Herr talman! Reynoldh Furustrand tar ställning för det svenska
            stödsystemet respektive det europeiska stödsystemet inför en framtid.
            Det innebär per automatik att Gislavedsfallet kommer att följas
            av fler Gislvedsfall och
          </note>
          <note>
            Dorotea av fler Doroteafall. Nu när Europa står inför en utvidgning
            med tio nya länder kommer de här industrisatsningarna inom de
            här branscherna att följas av fler.
          </note>
          <note>
            Resonemanget från vår sida är att vi måste ändra inriktningen.
            Annars missgynnar vi svensk industri när det gäller Europas skogsindustri,
            och när det gäller Sverige och det svenska systemet missgynnar
            vi svenska skattebetalare. Det är bara att skyffla runt jobb på
            olika sätt. Därför måste vi ha en annan inriktning. Det är själva
            kärnan i vårt resonemang. Ligger man kvar med de här stödsystemen
            kommer de här fallen hela tiden att följas av fler.
          </note>
          <note type="speaker">
            Anf. 108 REYNOLDH FURUSTRAND (s) replik:
          </note>
          <note>
            Herr talman! Varken Ola Sundell eller jag eller någon annan i
            denna kammare kan med säkerhet säga att det kommer att dyka upp
            nya Gislavedsfall och nya Doroteafall, ingen av oss. Det vi kan
            göra är att se till att det förhoppningsvis inte uppstår sådana.
            Jag tror inte att de som förhandlar för svenskt vidkommande är
            så pass korkade att de blir fullständigt förda bakom ljuset. Jag
            tror heller inte, Ola Sundell, att vi kommer att få ett system
            som innebär att det är nollat för egenlandsinsatser. Sådana kommer
            vi alltid att behöva. Sedan kan man diskutera storleken och omfattningen
            på dem.
          </note>
          <note>
            Men vi kommer alltid att behöva någon form av insatser som korrigerar
            de värsta orättvisorna som ofta också är geografiskt relaterade.
            Den linjen tycker jag att de svenska förhandlarna ska driva väldigt
            hårt i de framtida förhandlingarna om hur EU:s regionalpolitik
            ska användas.
          </note>
          <note>
            Uppenbart kommer vi att få visa väldigt mycket solidaritet med
            länder i östra Europa. Men det kan inte leda till att vi inte
            kan göra någonting i vårt eget land som är viktigt ur regionalpolitiskt
            hänseende.
          </note>
          <note type="speaker">
            Anf. 109 YVONNE ÅNGSTRÖM (fp) replik:
          </note>
          <note>
            Herr talman! Reynoldh Furustrand talar till att börja om att
            vi ska ha sunda sociala och ekonomiska förhållanden i hela landet.
            Men vad säger då Reynoldh Furustrand om selektiva stöd som de
            facto snedvrider konkurrensen?
          </note>
          <note>
            Tycker han att sådana stöd är tecken på en sund ekonomi?
          </note>
          <note>
            Vidare säger Reynoldh Furustrand att jag har raljerat över de
            stora antalet tjänstemän på länsstyrelserna som arbetar med att
            handlägga stödärenden. Jag raljerade inte. Jag konstaterade bara
            att det enligt min mening är onödigt mycket resurser som går till
            byråkrati och som i stället skulle kunna användas till produktiva
            insatser. Det må vara att hundratals miljoner har delats ut till
            projekt i Norr- och Västerbotten, men hur mycket har arbetet med
            fördelning av dessa pengar faktiskt kostat?
          </note>
          <note type="speaker">
            Anf. 110 REYNOLDH FURUSTRAND (s) replik:
          </note>
          <note>
            Herr talman! Jag tror att de tjänstemän och handläggare som finns
            runtom i landet och som har att handlägga dessa frågor gör ett
            mycket gott dagsverke. Visst kan det finnas ett och annat byråkratiskt
            feltramp, men det är någonting som jag kan ha överseende med.
          </note>
          <note>
            När jag är ute på möten hör jag ofta att vi har en alldeles för
            stor byråkrati också i det här huset. Jag är den förste att försvara
            de som jobbar och servar oss och de som tar fram underlag för
            att vi ska kunna göra ett bra jobb. Det är precis på samma sätt
            när det gäller verksamheten hur dessa medel ska hanteras.
          </note>
          <note>
            Beträffande snedvridna förhållanden och selektiva stöd är det
            möjligt att det är något stöd som kan ha blivit snett, men låt
            oss då se till, Yvonne Ångström, att vi lär av detta så att vi
            inte får sådana förhållanden också framöver.
          </note>
          <note>
            Jag vill påstå att det är ganska få sådana som existerar i dag.
          </note>
          <note type="speaker">
            Anf. 111 YVONNE ÅNGSTRÖM (fp) replik:
          </note>
          <note>
            Herr talman! När vi och flera andra här i kammaren arbetade tillsammans
            i den regionalpolitiska utredningen var vi tämligen överens om
            att ta bort så många selektiva stöd som möjligt. Tyvärr vill inte
            majoriteten och regeringspartiet gå med på det. Så då kan vi kanske
            enas om att arbeta för att få bort allt sådant som är onödigt
            och koncentrera oss på det som ger bäst resultat, är av generell
            karaktär och kostar mindre att fördela.
          </note>
          <note type="speaker">
            Anf. 112 REYNOLDH FURUSTRAND (s) replik:
          </note>
          <note>
            Herr talman! Det som kan uppfattas som onödigt av Yvonne Ångström
            och mig kan av andra uppfattas som nödvändigt och viktigt. Det
            är i allra högsta grad en värderingsfråga.
          </note>
          <note>
            Det är klart att om vi kan hitta bättre och andra stödformer
            ska vi införa dem. Jag står bakom det som vi kom fram till i den
            regionalpolitiska utredningen. Jag tycker faktiskt, Yvonne Ångström,
            att den nya regionalpolitiken som den nu håller på att utformas
            mer och mer tar fasta på detta. Men jag tror inte ett ögonblick
            att vi totalt kan bortse från någon form av selektiva åtgärder.
          </note>
          <note type="speaker">
            Anf. 113 LARS LINDÉN (kd) replik:
          </note>
          <note>
            Herr talman! För det första vill jag fråga Reynoldh Furustrand
            om det inte är anmärkningsvärt att den svenska regeringen är näst
            sämst på att satsa på turism inom EU. Det är uppenbart att de
            pengar som satsas ger mångfalt igen och betyder väldigt mycket
            just för glesbygden.
          </note>
          <note>
            För det andra: Har inte regeringen också misslyckats med att
            nå de regionalpolitiska målen när ett tjugotal nya statliga myndigheter
            till 70-80 %
          </note>
          <note>
            hamnar i Stockholm?
          </note>
          <note>
            För det tredje: Är det inte att missa målet när man på Luftfartsverket
            beslutar att flytta flygledningen från Sundsvall till Arlanda
            bara för att Arlanda har svårt att få sin budget att gå ihop?
          </note>
          <note type="speaker">
            Anf. 114 REYNOLDH FURUSTRAND (s) replik:
          </note>
          <note>
            Herr talman! När det gäller satsningar på turism finns det de
            i utskottet som är duktigare och bättre skickade än jag att hantera
            den typen av frågor.
          </note>
          <note>
            Det är inte mitt specialområde.
          </note>
          <note>
            Men jag har erfarenheter på det området från den tid då jobbade
            med turistfrågor på landstingsnivå. Om jag väger samman det som
            görs i landet -
          </note>
          <note>
            och då inte bara det som görs från regeringen och riksdagen -
            är man i Sverige faktiskt ganska duktig på att ta fram förslag
            till åtgärder och projekt som handlar om turism.
          </note>
          <note>
            Det är möjligt att man på statlig nivå inte har nått så långt
            som vi önskar och hoppas att man ska göra. Totalt sett tycker
            jag inte att Sverige är väsentligt sämre än många andra länder.
          </note>
          <note>
            När det sedan gäller verksamheter som har etablerats är det klart
            att det finns en del att göra. Däremot är det inte riksdagens
            sak att fatta beslut om var olika verksamheter ska placeras. Vilka
            verksamheter som ska lokaliseras ut och till vilka delar av landet
            är en fråga som i första hand regeringen ska handlägga. Men det
            är uppenbart att det skulle kunna åstadkommas en förbättring och
            en spridning på det området. Det har vi ingenting emot från socialdemokratiskt
            håll.
          </note>
          <note type="speaker">
            Anf. 115 LARS LINDÉN (kd) replik:
          </note>
          <note>
            Herr talman! Reynoldh Furustrand nämnde exempel på olika turistprojekt
            som det har satsats på ute i landet. Det är en sak. Men det tycker
            jag att turistnäringen ska sköta. Det som man har jämfört i de
            olika EU-länderna är hur regeringarna har marknadsfört sina länder.
            De olika projekten ska näringen själv sköta, bara Sverige blir
            känt som ett turistland. Det är det som är viktigt.
          </note>
          <note>
            Reynoldh Furustrand skyller på att detta är regeringens uppgift.
            Men vi i riksdagen och ni socialdemokrater måste ju säga till
            regeringen att den placerar myndigheter där de bäst behövs och
            inte bara gör det enkelt för sig och placerar dem i Stockholm.
            Det har alltid varit så. Vi i glesbygden skulle behöva dessa etableringar
            mycket mer än vad ni behöver i Stockholm.
          </note>
          <note type="speaker">
            Anf. 116 REYNOLDH FURUSTRAND (s) replik:
          </note>
          <note>
            Herr talman! Jag håller med om att det är viktigt att marknadsföra
            Sverige som land. Vi själva som ledamöter av Sveriges riksdag
            har också tillfällen och möjligheter att representera Sverige
            när vi är ute och reser runtom i världen. Jag har själv erfarit
            att det är väldigt sällan som vi lyfter fram det här fina landet.
            Så har det åtminstone varit, men vi har blivit duktigare på det
            under de senaste åren. Men där finns mycket mer att göra. Det
            är möjligt att vi långsiktigt ska se till att det tillförs ytterligare
            resurser på detta område, det har jag alls ingenting emot.
          </note>
          <note>
            När det gäller etablering av verksamheter finns det flera skäl
            som måste vägas in. Jag har sett hur denna vackra kommun Stockholm
            under 70- och
          </note>
          <note>
            80-talen har dränerats på verksamheter som har flyttats ut till
            olika delar av landet. De har kanske gjort nytta dit där de har
            kommit, men det har också skapat problem i den här staden. Dessutom
            uppstår det ju synerigeffekter av att ha verksamheter placerade
            nära varandra, och dessa måste naturligtvis också vägas in när
            man tittar på hur dessa verksamheter ska lokaliseras.
          </note>
          <note>
            Men jag har ingenting emot att man prövar mera om verksamheter
            som lämpar sig för ett speciellt ändamål kan flyttas till något
            annat ställe i landet i framtiden.
          </note>
          <note type="speaker">
            Anf. 117 ÅSA TORSTENSSON (c) replik:
          </note>
          <note>
            Herr talman! Snälla Reynoldh Furustrand, kom fram bakom dimmorna!
          </note>
          <note>
            Göm dig inte bakom strukturfonderna som är aktuella för 2007!
            Svara på frågorna i stället! Vilken politik är det som är viktigast
            för de projekt som du och dina kamrater hänvisar till hela tiden?
            Jag utgår ifrån att dina kamrater har betonat vikten av att dessa
            projekt får bra bredband, en utbyggd IT, modern teknik, bra vägar
            och ett rättssystem som innebär att det finns ett poliskontor
            i varje kommun. Tala om att det är den nationella politik som
            ni är ansvariga för! Jag utgår ifrån att socialdemokraterna inte
            förväntar sig att EU
          </note>
          <note>
            ska ta ansvar för detta.
          </note>
          <note>
            Vi är några som har praktisk erfarenhet både av att ingå i grupper
            där det fattas politiska beslut och av att vara aktiva i olika
            projekt. Vi vet att dessa projekt har ett behov av en nationell
            regionalpolitik via strukturfonderna.
          </note>
          <note>
            Den här veckan har jag mött Socialdemokraternas mycket tvivelaktiga
            formuleringar om vilken politik som är på väg. Man hänvisar till
            att strukturfonderna ska avvecklas 2003 och till att man ensidigt
            tänker säga nej till EU:s strukturfondsmedel. Detta är lögn. Det
            står ingenstans i det här underlaget. Vi riktar in oss på reformeringen
            2007, och om jag förstod Reynoldh Furustrand rätt är ni också
            införstådda med att så behövs.
          </note>
          <note>
            Men jag måste ändå ställa frågan: Vad innebär den mening som
            ni har formulerat i majoritetstexten: Inför den kommande utvidgningen
            blir det än mer befogat att fråga sig om det är rimligt att EU
            ska spendera stora summor för att åtgärda skillnader i levnadsstandard
            och sysselsättning inom ett land?
          </note>
          <note type="speaker">
            Anf. 118 REYNOLDH FURUSTRAND (s) replik:
          </note>
          <note>
            Herr talman! Det handlar precis om det som står i det som Åsa
            Torstensson läste upp. Inför 2007, som jag sade i min inledning,
            kommer vi att se en helt annan regionalpolitik i Europa, definitivt.
            Då måste allting som vi har hållit på med tidigare omprövas. Och
            väldigt mycket av det som vi själva håller på med måste omprövas.
            Det blir en jätteomprövning. Det är jag fullständigt medveten
            om.
          </note>
          <note>
            Men vad jag sade i mitt anförande var att om man konsekvent hade
            gått på det ni säger i er reservation, hade väldigt lite varit
            genomförbart. Det var det som jag reagerade mot.
          </note>
          <note>
            Jag hoppas att vi kan förenas långsiktigt. Jag hoppas att Åsa
            Torstensson inser att de medel som vi betalar till den europeiska
            unionen och den europeiska gemenskapen, som är en viktig del i
            en solidarisk handling och som vi ska vi ha rätt att ta tillbaks
            i form av regionalpolitiskt stöd, också ska kunna användas.
          </note>
          <note>
            Åsa Torstensson vet mycket väl att vi inte kommer att få några
            rabatter.
          </note>
          <note>
            Vi kan inte påräkna någon avräkning. Så går det inte till. Jag
            har själv suttit tidigare och förhandlat, dock inte i EU, och
            jag vet precis hur det går till.
          </note>
          <note>
            Det är inte så att man säger: Ni i Sverige är så snälla så ni
            får någonting på ett annat område. Så går det inte till i verkligheten.
          </note>
          <note>
            Jag skulle vilja ställa en fråga till Åsa Torstensson. Jag har
            respekt för att ni vill plussa på med 488 miljoner till regionalpolitiska
            åtgärder. Men hur kan ni sätta er i knäet på Moderaterna och Folkpartiet
            som vill dra ned en halv miljard? Då blir det ju mindre pengar
            för er att använda än om ni ansluter er till vår linje.
          </note>
          <note type="speaker">
            Anf. 119 ÅSA TORSTENSSON (c) replik:
          </note>
          <note>
            Herr talman! Det är intressant att Reynoldh Furustrand fortfarande
            inte svarar på frågan vem det är som är ansvarig för den nationella
            politiken, ansvarig för att vi inte har poliser i alla kommuner,
            ansvarig för att bredbandsutbyggnaden inte genomförs i framför
            allt de norra delarna av Sverige som har ett väldigt starkt behov
            av det.
          </note>
          <note>
            Jag vet också att de socialdemokrater som har ringt till centerpartister
            land och rike runt är oroliga för att vi har en socialdemokratisk
            regering som ensidigt ska ta ansvar för regionalpolitiken. Man
            litar inte på att Sveriges socialdemokrater sköter regionalpolitiken
            just med inriktning på att skapa livskraft i alla miljöer.
          </note>
          <note>
            Vad gäller Centerpartiets politik sammanfaller de grova dragen
            i regionalpolitiken precis med det som är formulerat i strategin:
            att skapa förutsättningar för ett bra företagsklimat, att flytta
            makten från riksdag och regering till regioner och till den lokala
            nivån där man vet bäst var och hur medlen ska användas. Och att
            slussa medel via Bryssel, det vet både Reynoldh Furustrand och
            jag, är inget effektivt sätt att använda nationella medel.
          </note>
          <note>
            Jag hoppas att vi också fortsättningsvis pratar klarspråk om
            att efter 2007
          </note>
          <note>
            kommer de tio nya medlemsländernas behov av att vara en del av
            EU att prioriteras.
          </note>
          <note type="speaker">
            Anf. 120 REYNOLDH FURUSTRAND (s) replik:
          </note>
          <note>
            Herr talman! Låt mig börja med det sista. Jag är fullständigt
            övertygad om att de tio nya medlemsländerna kommer att ta en väsentligt
            större del av de regionala medlen i anspråk. Det är klart att
            det kommer att kännas för oss andra som har varit vana vid att
            ha pengar tidigare. Vi kommer inte att få lika mycket. Men jag
            hävdar bestämt, och jag står för den uppfattningen, att det som
            vi har rätt att få och också ska använda nationellt ska vi naturligtvis
            ta emot och inte säga: Det där har vi ingen nytta av. Dessa pengar
            kommer vi dessutom inte att kunna plocka fram någon annanstans.
            Vi får inga rabatter.
          </note>
          <note>
            Vi får ingen avräkning på något annat område.
          </note>
          <note>
            Att det sedan ringer socialdemokrater som är nervösa och oroliga
            får jag väl stå ut med. Jag har hört att också centerpartister
            har ringt efter det att den här debatten har dragit i gång och
            varit oroliga för vad som kommer att hända med strukturfondsmedel
            och liknande. De är också bekymrade över att Åsa
          </note>
          <note>
            Torstensson och hennes partikamrater ansluter sig till en annan
            linje än vad de själva förespråkar. Så det där är inte konstigt.
            Vi är vana vid att sådant inträffar.
          </note>
          <note>
            Men jag beklagar, Åsa Torstensson, att du och Miljöpartiet har
            satt er i fällan. Vi har haft en möjlighet att föra en politik
            som har gagnat landsbygden, en politik som ger bättre glesbygdsutveckling.
            När jag tittar på de förslag som de andra partierna har, och som
            ni lierar er med, är det klart att jag blir orolig. Det hoppas
            jag att Åsa Torstensson förstår.
          </note>
          <note type="speaker">
            Anf. 121 INGEGERD SAARINEN (mp) replik:
          </note>
          <note>
            Herr talman! Reynoldh Furustrand fortsätter att låtsas som att
            vi som har reserverat oss har tänkt tacka nej till regionalpolitiska
            medel som vi har varit med och betalat in till EU. Jag tycker
            att det är oärligt. Vi har alla förklarat, och det är dessutom
            en självklarhet, att vi ska hämta ut så mycket som möjligt av
            de pengar som vi redan har betalat in.
          </note>
          <note>
            Den här reservationen handlar om politiken från 2007. Den handlar
            inte om hur det ser ut nu. Nu betalar vi in mycket mer pengar
            än vad vi får ut av regionalpolitiska medel. Av de EU-stöd som
            utdelas under strukturperioden
          </note>
          <note>
            2000-2006 får vi 1 %. EU har avsatt 195 miljarder euro till den
            regionalpolitiska stödverksamheten. Av den summan får svenskarna
            2,19 miljarder.
          </note>
          <note>
            Det är också självklart att om vi i fortsättningen får regionalpolitiska
            medel på samma sätt som nu, med dessa små utdelningar som vi får
            av det vi betalar in, kommer vi naturligtvis att tvingas till
            en höjd medlemsavgift. De regionalpolitiska medlen regnar ju inte
            ned på oss från himlen. Vi måste höja avgifterna för att kunna
            betala till de regionalpolitiska medlen och betala till de nya
            länderna. Vad det handlar om är att vi måste hålla avgifterna
            till EU
          </note>
          <note>
            på en någotsånär rimlig nivå, annars kommer vi att urholka möjligheten
            till egna regionalpolitiska stöd samt för en egen vettig utveckling,
            till exempel pengar till kommuner och landsting som de mycket
            väl behöver. Om vi bara drar i väg med avgifter till EU och fortsättningsvis,
            liksom nu, får väldigt lite tillbaka, urholkar vi vår egen utveckling.
          </note>
          <note type="speaker">
            Anf. 122 REYNOLDH FURUSTRAND (s) replik:
          </note>
          <note>
            Herr talman! Det kommer alltid att finnas de som tycker att vi
            inte får ut tillräckligt av det vi betalar in i form av medlemsavgifter.
            Jag har respekt för att Ingegerd Saarinen, som har en helt annan
            uppfattning i själva grundfrågan när det gäller EU över huvud
            taget, driver de här frågorna.
          </note>
          <note>
            Vad jag menar är att det blir förändringar. Efter 2007 får vi
            en annan regionalpolitik. Allt talar för att vi efter 2007 får
            en annan jordbrukspolitik.
          </note>
          <note>
            Det är klart att de stöd som kommer att utformas och ges ut då
            kommer att vara av ett annat innehåll, och det påverkar oss i
            Sverige.
          </note>
          <note>
            Jag har inget emot att jordbruksstöd i Sverige omvandlas till
            ett bra regionalpolitiskt stöd eller till ett jordbruksstöd till
            de regioner som är mest utsatta.
          </note>
          <note>
            Jag hör till dem som menar att jordbruksstödet i sin nuvarande
            konstruktion är fullständigt felaktigt. När storbönder på den
            skånska slätten tar merparten av stödet medan jordbrukare i andra
            delar av landet får mindre är det klart att detta måste ändras.
            Det förstår jag, och det förstår Ingegerd Saarinen. Likadant blir
            det med de regionalpolitiska stöden. Men det som vi har rätt att
            ta ut och använda nationellt ska vi som har varit medlemmar tidigare
            självklart också ta ut.
          </note>
          <note type="speaker">
            Anf. 123 INGEGERD SAARINEN (mp) replik:
          </note>
          <note>
            Herr talman! Något annat har vi aldrig sagt än att vi ska ta
            ut så mycket som möjligt av det som vi har betalat in. Men Reynoldh
            Furustrand och
          </note>
          <note>
            Vänstern har varit ute och förespeglat den svenska opinionen
            att vi vill bli av med de medel som betalas ut till Sverige och
            att det innebär en kostnad. I
          </note>
          <note>
            själva verket handlar det i stället om att vi vill betala in
            mindre pengar till
          </note>
          <note>
            EU, och det skulle innebära att vi inte fick stöd i samma omfattning
            som nu.
          </note>
          <note>
            Varför inte vara ärlig i den frågan?
          </note>
          <note type="speaker">
            Anf. 124 REYNOLDH FURUSTRAND (s) replik:
          </note>
          <note>
            Herr talman! Ingegerd Saarinen vet lika väl som jag att vi inte
            kommer att få betala in mindre. Ingegerd Saarinen vet vilka parametrar
            som används för att mäta hur mycket man ska betala i avgifter
            i förhållande till bruttonationalprodukten.
          </note>
          <note>
            Sverige är ett land som har ordning i sin ekonomi och i sina
            hanteringssystem. Det är dessutom ett rikt land. Det innebär att
            vi faktiskt är duktiga och kan betala.
          </note>
          <note>
            Det är möjligt att medlemsavgifterna kommer att se annorlunda
            ut efter
          </note>
          <note>
            2007, men det vet varken Ingegerd Saarinen eller jag någonting
            om. Det viktiga är att vi tillämpar en solidarisk fördelningsprincip
            för hur medlen ska användas. Oavsett om det är jordbruksstöd eller
            regionalpolitiskt stöd, kommer självfallet de nya medlemsländerna
            att ta väsentligt mer i anspråk än vad vi har varit vana vid tidigare
            och ska också kunna få göra det. Men jag hävdar bestämt att utifrån
            det att vi faktiskt betalar in och har rätt att få en del att
            använda själva så ska vi göra det också. Där säger ju faktiskt
            Ingegerd Saarinen något helt annat.
          </note>
          <note type="speaker">
            Anf. 125 GUNILLA WAHLÉN (v):
          </note>
          <note>
            Herr talman! Vänsterpartiet menar att det behövs en kraftsamling
            för att bryta utvecklingen mot ökade regionala klyftor. Alla regioner
            är beroende av fungerande lokala arbetsmarknadsregioner, hög sysselsättning
            och en hög utbildningsnivå hos medborgarna i hela landet. För
            att vi ska åstadkomma detta är det helt avgörande att engagemanget
            och initiativkraften utgår från den lokala och regionala nivån.
            Lokala utvecklingsgrupper, hembygds-, idrotts- och kulturföreningar
            måste även kunna samverka med såväl den politiska nivån som näringslivet.
          </note>
          <note>
            De främsta hoten mot den regionala balansen och hållbar utveckling
            är en negativ befolkningsutveckling, en ensidig näringsstruktur,
            låg sysselsättning samt flaskhalsar och proppar i kollektivtrafiken.
          </note>
          <note>
            Befolkningsstrukturen är ett problem. De unga flyttar i en jämn
            ström till storstadsregionerna. Av Norrlandslänens 54 kommuner
            var det bara fem som ökade sin befolkning under 2001. Särskilt
            oroande är det att nettoutflyttningen till betydande del består
            av kvinnor och unga välutbildade. Kvinnors möjlighet att delta
            i de rum där besluten fattas och lönerna är som högst måste öka
            rejält om målet, en hållbar tillväxt, ska förverkligas i hela
            landet. Det gäller både inom näringslivet och i offentlig sektor.
          </note>
          <note>
            Då de yngre flyttar från hemorten och inflyttningen inte ökar
            uppstår brist på arbetskraft samtidigt som behoven ökar för näringslivet
            och inom vård och omsorg. För att utveckla en sammanhållen politik
            som tar hänsyn till regionala skillnader och förutsättningar kommer
            det att under en lång tid, även efter 2007, att vara nödvändigt
            med riktade stimulansåtgärder från den nationella nivån. Detta
            gäller alla regioner, men särskilt viktigt är det för vissa geografiskt
            avgränsade områden. Alla nivåer måste samarbeta. Ökade resurser
            behövs för att stimulera företagsutveckling, stärka låne- och
            kapitalmarknaden för riktigt små företag och för kompetens- och
            metodutveckling, IT
          </note>
          <note>
            och andra kommunikationer i hela landet.
          </note>
          <note>
            Alla politikområden har ett ansvar, som tidigare har sagts i
            den här debatten. Det är inte utgiftsområde 19 som ska lösa strukturproblemen.
            Det är den nationella och de regionala nivåernas gemensamma ansvar.
            Detta ansvar delas också i allt högre grad med näringslivet.
          </note>
          <note>
            Herr talman! Skogslän, jordbruksbygd och landsort har i grunden
            goda utvecklingsförutsättningar, men har under flera år tampats
            med svåra strukturproblem. En orsak till detta är att många områden
            är ytterst glest befolkade, vilket försvårar och skapar höga kostnader
            för såväl lokalbefolkningen som näringslivet. Det gäller exempelvis
            resekostnader och tillgång till modern informationsteknik, men
            det påverkar även tillgång till service i form av äldreomsorg,
            butiker och kollektivtrafik.
          </note>
          <note>
            Herr talman! Värdet av strukturfonderna har varit stort i Sverige,
            inte bara finansiellt utan också via påverkan på förbättrade arbetsmetoder
            och i och med att fonderna bidragit till ett ökat samarbete genom
            att man lägger samman flera olika huvudmäns kassor för att åstadkomma
            den offentliga svenska finansieringen. Reynoldh Furustrand har
            ju i sitt tidigare anförande belyst detta med exempel.
          </note>
          <note>
            Det står emellertid helt klart att det krävs reformer av EG:s
            sammanhållningspolitik. Effektiviteten måste öka, kontrollen förbättras,
            fusket bekämpas och krånglet minska. Här är alla partier överens.
          </note>
          <note>
            Enligt Vänsterpartiets mening står det klart att det framöver
            kommer att krävas reformer av EG:s sammanhållningspolitik. Men
            det är viktigt med en bred öppen diskussion om utformningen av
            gemenskapens struktur- och regionalpolitik. Hur den ska utformas
            ska inte avgöras i denna kammare, utan det ska vi göra tillsammans
            med alla regioner, både i Sverige och i andra länder.
          </note>
          <note>
            Inom EG:s sammanhållningspolitik kommer strukturfondsmedel att
            vara ett instrument även under nästa programperiod. Enligt Vänsterpartiet
            bör huvuddelen av dessa medel gå till de nya medlemsstaterna,
            som har störst behov av stöd till ekonomisk och social utveckling.
          </note>
          <note>
            Herr talman! Jag vill från denna talarstol klargöra att jag och
            Vänsterpartiet inte alls är anhängare till EU som organisation
            och dess konstruktion. Vi har inte heller aktivt medverkat till
            att Sverige är medlem. Men det åligger näringsutskottet att hantera
            frågan om strukturfonderna inom EU, och Vänsterpartiet kommer
            att hantera den frågan på det sätt som bäst gynnar regional utveckling
            och demokrati i Sverige i dagsläget och genom förhandlingar inför
            nästa programperiod som börjar 2007.
          </note>
          <note>
            Herr talman! Tiden medger inte att jag närmare beskriver hur
            de olika strukturfonderna regleras, men vi vet att de oftast används
            mycket bra på många ställen inom små företag ute i landet. I Sverige
            finns bland annat mål 1 och mål 2-stöd, leader + och equal urban,
            och alla program finns i alla delar av landet.
          </note>
          <note>
            Moderaterna, Miljöpartiet, Centern och övriga borgerliga partier
            skriver i en gemensam reservation att i det fall EU ekonomiskt
            ska stödja olika regioner bör det vara regioner som väsentligt
            ligger under genomsnittet i unionen vad gäller levnadsstandard
            och medelinkomst. Bara de ska ha möjlighet att förhandla om detta
            inför 2007. Kriterierna är levnadsstandard och levnadsnivå. Det
            finns inget kriterium om glesbygd.
          </note>
          <note>
            Sverige har ingen låg levnadsstandard eller låg medelinkomst
            eftersom vi har ett socialt välfärdssystem som garanterar detta.
            Däremot har vi sällsynt stora vidder, stora skogsområden, långa
            älvdalar och öar, där människor, byar och företag ligger långt
            från varandra. Det är ett faktum så länge vi inte radikalt kan
            öka vår befolkning.
          </note>
          <note>
            Vänsterpartiet delar övriga partiers uppfattning att huvuddelen
            av framtida strukturfondsmedel ska riktas till de nya medlemsländerna,
            men på en avgörande punkt skiljer sig vår mening mot reservanternas.
            Riksdagen ska inte skriva bort rätten och möjligheten att behålla
            vissa områden som har alldeles specifika behov. Den dag vi själva
            kan garantera att vi klarar vår regionala uthålliga växtkraft
            och kan kompensera det med vissa strukturella skillnader ska vi
            naturligtvis göra det. Men jag ser inte att vi klarar det fram
            till 2007.
          </note>
          <note>
            Moderatmotionen som reservanterna tillstyrker vill kompensera
            att vi avstår från strukturfondsmedel genom att sänka medlemsavgiften.
            Det finns inget samband mellan medlemsavgift i EU och strukturfondsåterflöde.
            De förhandlas i helt olika sammanhang. Strukturfonderna ger ca
            3 miljarder per år till Sverige utanför budgettaket. Jag tycker
            att reservanterna skjuter på pianisten. Steg ett i denna strategi
            borde i stället vara att regeringen förhandlar ned avgiften för
            medlemskapet, de här 21 miljarderna. Varje miljard som vi skulle
            kunna förhandla ned ger vår nationella budget pengar för att vi
            ska kunna föra en starkare regionalpolitik.
          </note>
          <note>
            Vårt beroende av EU:s regelverk och EU:s politiska prioriteringar
            måste minska. Hur kan Centerpartiet och Miljöpartiet garantera
            landsbygdsutveckling, stöd till butiker och annat som jag vet
            att de vill ha när de inte kan tillförsäkra budgeten minst de
            3 miljarder som i dag kommer landet till del via strukturfoderna?
            Och hur kan Moderaterna och övriga reservanter säga sig vara solidariska
            med de nya medlemsländerna genom att minska omfattningen och helst
            avveckla strukturfonderna inom EU? Det är helt fel forum att här
            diskutera vad EU ska göra med strukturfonderna. Det är i konventsdebatten
            alla medlemsländer ska diskutera hur de gör med sina fonder och
            den budget de har fått.
          </note>
          <note>
            Med detta yrkar jag bifall till utskottets förslag i dess helhet.
          </note>
          <note type="speaker">
            Anf. 126 OLA SUNDELL (m) replik:
          </note>
          <note>
            Herr talman! Till Gunilla Wahlén måste jag säga: Det är väl rimligt
            att vi i parlamentet diskuterar ett svenskt förhållningssätt gentemot
            EU och att vi, förhoppningsvis, skapar en svensk plattform? Jag
            vill erinra Gunilla Wahlén om det arbete med de olika EU-grupperna
            som vi har startat i näringsutskottet. Vi har bland annat haft
            till syfte just att hjälpa till med att skapa en svensk plattform,
            ett förhållningssätt, när det gäller EU:s framtida regionalpolitik.
            Det har legat i pipelinen hela tiden.
          </note>
          <note>
            Hela eftermiddagen har jag stått och presenterat vår syn på hur
            denna strategi ska förhandlas fram i samarbete med andra länder.
            Ändå står Gunilla
          </note>
          <note>
            Wahlén här och läser något helt annat. Hon borde ju rimligtvis
            ha hört något av det som sagts.
          </note>
          <note>
            Dessutom: Läs er egen skrivning! Just på dessa avgörande punkter
            som tas upp i anförandet har ni exakt samma skrivning. Jag kliar
            mig bakom örat.
          </note>
          <note>
            Så har jag en helt annan fråga till Gunilla Wahlén - hon får
            gärna kommentera det jag har sagt - och det gäller detta med lastbilarna.
            Jag har ställt frågan många gånger, för jag vet att Vänsterpartiet
            vill ha 18-meterslängd på lastbilarna i Sverige just i en förhandling
            med EU. Jag hoppas att hon har fått miljöfundamentalisterna i
            Vänsterpartiet att ändra åsikt i denna mycket avgörande fråga
            för svensk industri och svensk konkurrenskraft.
          </note>
          <note type="speaker">
            Anf. 127 GUNILLA WAHLÉN (v) replik:
          </note>
          <note>
            Herr talman! Jag är det första att beklaga att Ola Sundell kommer
            att sluta som ordinarie i näringsutskottet och bli ersättare.
            Jag kommer att sakna denna fråga om dessa lastbilar. Ola Sundell
            kommer att få samma svar av mig varje gång. Jag får försäkringar
            om att detta ska lösas. Det finns speciella avtal som gäller de
            här områdena. Jag trodde att lastbilarna inte skulle komma på
            tapeten i dag.
          </note>
          <note>
            När det gäller EU, strukturfonder och regionalpolitik har ni
            i Moderaterna menat att vi i näringsutskottet ska diskutera att
            EU inte ska ha strukturfonder eller att omfattningen av dem ska
            minskas. Jag tycker att ni börjar i fel ända.
          </note>
          <note>
            Jag tycker att ni ska skriva en motion - och den skriver jag
            gärna under - om att vi ska förhandla för att minska avgiften
            för medlemskapet i EU. Det behandlas inte i näringsutskottet utan
            i ett annat sammanhang.
          </note>
          <note type="speaker">
            Anf. 128 ÅSA TORSTENSSON (c) replik:
          </note>
          <note>
            Herr talman! Jag måste fråga Gunilla Wahlén vilket betänkande
            hon egentligen har läst. Det verkar inte som om hon har läst vare
            sig reservanternas skrivningar eller sin egen, majoritetens, skrivning.
            Det finns ingenting i detta betänkande som beskriver någon form
            av ensidighet från svensk sida.
          </note>
          <note>
            Det är Socialdemokraterna, Vänsterpartiet och Miljöpartiet som
            i andra sammanhang driver ensidighet när det gäller rättigheter
            och EU-politiken.
          </note>
          <note>
            Däremot berör en stor del av betänkandet annat än strukturfonderna.
            Gunilla Wahlén säger att det krävs kraftsamling. Jo, jag tackar,
            jag! Det var ett kraftfullt ord. Beskriv vad det är ni vill med
            den nationella politiken innan även Gunilla Wahlén gömmer sig
            bakom dimridåerna 2007!
          </note>
          <note type="speaker">
            Anf. 129 GUNILLA WAHLÉN (v) replik:
          </note>
          <note>
            Herr talman! I den proposition som antogs förra året om den nya
            regionalpolitiken ställer man om regionalpolitiken från att ha
            varit en stödpolitik till att bli en stimulanspolitik. Man lyfter
            över ansvaret för den regionala utvecklingen till samtliga utgiftsområden.
            Inom Justitiedepartementet ska man göra regionalpolitiska konsekvensbeskrivningar.
            Inom utbildningsområdet ska man göra regionalpolitiska konsekvensbeskrivningar.
            Syftet är att det ska finnas sysselsättning, arbete, varierat
            näringsliv, utbildning, bra arbetsmarknadsregioner och kommunikationer
            i hela landet.
          </note>
          <note>
            Utgiftsområde 19 kan inte på något sätt styra regionalpolitiken.
            Man kan bidra på olika sätt.
          </note>
          <note>
            Vi ska ställa om från en stödpolitik till en stimulanspolitik,
            men den perioden har just börjat. Omställningen är inte på något
            sätt klar, och det är fullt möjligt att ompröva detta.
          </note>
          <note>
            Åsa Torstensson frågade vad jag hade läst för material. Jo, jag
            har läst de tre motioner som ni har tillstyrkt och som ligger
            till underlag för er reservation. Där finns dessa skrivningar
            om hur det ska se ut, hur omfattningen ska minskas och hur man
            ska göra. Det är vad jag har läst. Det har varit underlaget för
            min tolkning.
          </note>
          <note>
            Jag vill då fråga Centerpartiet: På vilket sätt uppfattar Centerpartiet
            att vår skrivning väsentligen skiljer sig från reservanternas
            skrivning? Vad är det som skulle göra att politiken blev helt
            annorlunda när det gäller strukturfondsdelen?
          </note>
          <note type="speaker">
            Anf. 130 ÅSA TORSTENSSON (c) replik:
          </note>
          <note>
            Herr talman! Gunilla Wahlén beskrev så vackert att det krävs
            kraftsamling mot den regionala klyvningen. Den regionala klyvningen
            har ju inte inträtt för ett år sedan. Ni har suttit tillsammans
            med Socialdemokraterna ett flertal år och hanterat den nationella
            budgeten. Var har då förslagen funnits för att lösa den moderna
            teknikens utbyggnad så att den kommer alla delar av landet till
            del? Var finns förslagen som ska göra att man har farbara vägar
            i de norra delarna av landet och i Dalsland året runt? Det är
            ju precis detta som skapar till växt och ger företagarna en möjlighet.
            Var finns de förslag som ger möjlighet till rättstrygghet i hela
            landet, så att det finns polis i alla kommuner? Den regionala
            klyvningen och befolkningsomflyttningen har inte inträtt år 2001.
            Var finns dessa förslag för den kraftfulla samling som nu krävs?
          </note>
          <note type="speaker">
            Anf. 131 GUNILLA WAHLÉN (v) replik:
          </note>
          <note>
            Herr talman! Jo, Åsa Torstensson, jag är helt medveten om den
            utveckling som har skett när det gäller svensk regionalpolitik
            och om den förändring som har skett under de senaste tio åren.
            Det är den stora befolkningsomflyttningen. Det är de stora förändringarna
            i svenskt näringsliv, där man har gått från ett basindustriland
            till ett kunskapsintensivt land med tjänsteindustri.
          </note>
          <note>
            Alla jobb av industrikaraktär har förändrats och kräver hög kompetens,
            antingen det gäller att man jobbar inom skogsindustrin eller att
            man jobbar inom jordbruket krävs det mycket utbildning. Det har
            hänt under de senaste tio åren.
          </note>
          <note>
            Politiken måste anpassa sig till de behov som finns i dag. Det
            är därför vi i Vänsterpartiet i dag vill att man ska satsa på
            entreprenörskapsutveckling, på nätverk och på bredband i hela
            landet. Det är därför man måste göra det.
          </note>
          <note>
            Behoven fanns inte för tio år sedan, men vi ser och vi vet att
            behoven finns i framtiden. Därför behövs det pengar och tid till
            att göra detta.
          </note>
          <note>
            Vi har i den regionalpolitiska propositionen gjort speciella
            anslag för bygdeutveckling, för utveckling av industrin och för
            utveckling av gruvindustrin. Det görs ett otal punktsatsningar,
            för att inte tala om satsningar på turismindustrin och ekoturismen.
            Det görs ansträngningar nu, och man måste fullfölja, fördjupa
            och förbättra dem för att vi ska få en politik som är hållbar
            i hela landet och inte bara i vissa områden av landet.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 12 §.)
          </note>
          <note>
            11 § Arbetsmarknad
          </note>
          <note>
            Föredrogs arbetsmarknadsutskottets betänkande 2002/03:AU1
          </note>
          <note>
            Utgiftsområde 13 Arbetsmarknad (prop. 2002/03:1 delvis och skr.
          </note>
          <note>
            2001/02:187).
          </note>
          <note type="speaker">
            Anf. 132 ANDERS G HÖGMARK (m):
          </note>
          <note>
            Herr talman! Varje dag befinner sig ungefär 1,2-1,5 miljoner
            människor i den arbetsföra befolkningen utanför produktivt arbete.
            Det finns många olika skäl till varför man är utanför. En stor
            grupp är öppet arbetslösa. En annan grupp befinner sig i arbetsmarknadspolitiska
            åtgärder. En stor grupp, uppåt
          </note>
          <note>
            400 000 människor, är förtidspensionerade. Ungefär lika många
            är sjukskrivna, en grupp som ökat kolossalt kraftigt i antal under
            senare år.
          </note>
          <note>
            Totalt sett innebär det att mellan 25 och 30 % av den arbetsföra
            befolkningen varje dag befinner sig utanför produktivt arbete.
          </note>
          <note>
            Min kollega Henrik Westman kommer senare att utveckla dessa saker
            ytterligare, så jag går inte in mer på detta. Men det finns anledning
            att verkligen fördjupa sig i skälen till att så många människor
            i arbetsför ålder befinner sig utanför.
          </note>
          <note>
            Jag vill påstå, herr talman, att denna utveckling är både skrämmande
            och fullständigt oacceptabel. Varför är den då oacceptabel och
            skrämmande? Jo, det kommer inte att finnas något, och det finns
            i dag inget, modernt samhälle som kan låta en så stor andel av
            den arbetsföra befolkningen vara utanför det produktiva arbetet
            - inte kunna försörja sig själv, inte bidra till försörjningen
            av ungdomar, barn och äldre.
          </note>
          <note>
            I grunden, och framför allt i Sverige som har så stor andel offentliga
            transfereringssystem, utgör denna stora andel utanför arbetsmarknaden
            ett dödligt hot mot hela välfärden. Vi kommer definitivt aldrig
            att klara framtida välfärd, varken för unga eller för gamla, om
            vi inte ser till att denna gradvisa erodering av försörjningsbasen
            som ägt rum under senare år upphör. Försörjningsbasen måste bli
            större, annars kommer välfärden att hotas i än större utsträckning.
          </note>
          <note>
            Då kan man fråga sig: Vad behövs? Vi har under flera timmar,
            herr talman, haft en debatt i kammaren om näringspolitiken. Det
            är ingen tvekan om att oaktat man skulle driva världens bästa
            arbetsmarknadspolitik, vilket vi nu inte gör, kommer den aldrig
            att räcka till om man inte på andra politikområden bedriver en
            betydligt bättre politik i samverkan och med bra dialog med näringslivet.
            Vi behöver en mycket, mycket bättre näringspolitik som skapar
            ett betydligt bättre näringsklimat.
          </note>
          <note>
            Jag lyssnade på avstånd till debatten om regelförändringarna,
            där det eventuellt kan bli ett intressant tillkännagivande från
            kammaren här om någon timme. Utskottets socialdemokratiske ordförande
            talade där om att det egentligen inte betyder någonting vad kammaren
            uttalar. Det får mig att fundera: Tar inte regeringen någon hänsyn
            till vad riksdagen fattar beslut om? Är det alltså fullständigt
            ointressant vad riksdagen uttalar? Vad innebär detta rent konstitutionellt?
            Och framför allt: Vad tycker svenska företagare, som än så länge
            ändå tar det politiska systemet på något allvar? Vad skickar det
            för signaler om demokratins funktionssätt om utskottsordföranden
            säger att även om riksdagen gör ett uttalande om regelförändringar
            så innebär det egentligen ingenting alls? Det måste ju vara en
            signal om att Regeringskansliet inte bryr sig om riksdagen, åtminstone
            inte när riksdagen uttalar saker som Regeringskansliet inte tycker
            om men som uppenbarligen näringslivet och företagsamheten skulle
            tycka var väldigt bra, nämligen att det ska bli en regelförenkling.
          </note>
          <note>
            Hemma i Småland, som jag kommer ifrån, upplever man ibland detta
            regelsystem ungefär som jag kan tänka mig att nyodlarna, till
            exempel Karl
          </note>
          <note>
            Oskar i Vilhelm Mobergs böcker, en gång gjorde. De gick där med
            sina spett och ville också nyodla på sitt sätt, utveckla och öka
            sin areal. Med spettet kände de sten efter sten efter sten, och
            till sist insåg de att det inte fanns någon möjlighet att nyodla.
            På samma sätt som dessa stenar ligger paragraferna i regelsystemen
            som hinder för utveckling inom näringslivet. Karl Oskar, herr
            talman, valde efter moget övervägande tillsammans med hundratusentals
            andra att flytta härifrån och förkovra sig på ett annat ställe.
            Jag är övertygad om, om parallellen tillåts, att det finns många
            företagare som funderar på det lämpliga i att utvecklas på annat
            håll i stället för att köra med dessa hindrande paragrafer.
          </note>
          <note>
            Jag hoppas, herr talman, att den inställning som kom till uttryck
            från näringsutskottets ordförande inte gäller Regeringskansliet
            i allmänhet. Man hyser dock en viss tveksamhet.
          </note>
          <note>
            Det behövs förändringar inom skattepolitiken och inom utbildningspolitiken
            för att höja kompetensen. Det behövs förändring av våra socialförsäkringssystem,
            en förändring som gör att de kan samspela på ett helt annat sätt.
          </note>
          <note>
            Ibland har man en känsla av att det är nästintill omöjligt att
            göra några förändringar i systemen. Gör man en förändring på ett
            ställe får det nämligen konsekvenser i det andra, tredje, fjärde
            och femte systemet, och inför ett sådant dödligt hot avstår man
            från att göra en förbättring i det första systemet.
          </note>
          <note>
            Allt hänger visserligen ihop, men i Sverige har vi på något sätt
            fått en sammanhängande smet som gör att vi varken politiskt eller
            på annat sätt kan förändra speciellt mycket. Det utgör i sin tur
            ett hot mot vårt välstånd.
          </note>
          <note>
            Men givet att vi skulle få en förändring av ett antal områden,
            av vilka jag nämnt några, är det klart att en förändrad arbetsmarknadspolitik
            skulle vara bra.
          </note>
          <note>
            Innan jag går in på detta, herr talman, kan det dock finnas skäl
            att säga att allt inte handlar om en ändrad politik. Det handlar
            också om attityder och värderingar hos människor, både inom och
            utom näringslivet. Det finns anledning att fundera över om vi
            framöver kan rationalisera och intensifiera produktionen på ett
            sådant sätt, och i vilka former vi ska göra det, att människor
            mellan låt säga 55 och 65 år inte slås ut i samma takt som i dag.
            Vi vet att förvärvsgraden sjunker påtagligt efter 55 år och fram
            till 65. Jag är alldeles övertygad om att ifall vi inte under
            några år framöver kan se till att förvärvsgraden ökar bland, populärt,
            40-talisterna så kommer vi att stå inför ännu större problem med
            att klara försörjningen. Vi måste se till att också i företagen
            organisera och utveckla produktionen på ett sätt som gör att fler
            människor över 55 år kan stanna helst till sin pensionsålder.
            Med det nya pensionssystemet, herr talman, finns det ju skäl att
            fundera på om man ska jobba efter 65 också. Det finns också ytterligare
            argument för detta.
          </note>
          <note>
            Det finns också skäl att fundera över värderingar och attityder
            till människor som hittills egentligen aldrig fått fäste på den
            svenska arbetsmarknaden, nämligen människor som inte har svensk
            bakgrund. Det är en skrämmande utveckling om man jämför hur människor
            från andra delar av världen på 50-,
          </note>
          <note>
            60- och 70-talet kom in på den svenska arbetsmarknaden. Studier
            vid bland annat universitetet i Växjö, som är ledande på den här
            typen av forskning, visar mycket brutalt hur andelen som har kontakt
            med den svenska arbetsmarknaden dramatiskt har sjunkit för de
            här grupperna. Får vi inte en ändring på det, och får vi inte
            en möjlighet att i större utsträckning låta människor i
          </note>
          <note>
            55-65-årsåldern vara en del av det försörjande Sverige, kommer
            försörjningsbasen som sagt att eroderas än mer, och vi kommer
            att få än svårare att klara välfärden både för yngre och för äldre.
          </note>
          <note>
            I en gemensam reservation, nr 1, redovisar vi i ett antal punkter
            en del av vad som behövs för att förbättra den svenska arbetsmarknadspolitiken.
          </note>
          <note>
            Vi noterar att kostnaderna för politiken inte står i någon rimlig
            relation till den nytta den för närvarande gör. Arbetslöshetskasseförsäkringen
            har i stora delar förlorat sin karaktär som omställningsförsäkring.
            Det finns en mindre god verkningsgrad i matchningen mellan utbud
            av jobb och efterfrågan på arbete. Den nuvarande arbetsmarknadspolitiken
            satsar i alltför liten utsträckning på stöd till de riktigt svaga
            grupperna. Den har, herr talman, varit utomordentligt dålig på
            att få in nya grupper, framför allt från främmande länder, på
            den svenska arbetsmarknaden.
          </note>
          <note>
            Den kritiken, tillsammans med exempelvis den rapport som Riksdagens
            revisorer kom med för ett par veckor sedan om brister i mål- och
            resultatstyrningen av AMS och länsarbetsnämnderna, markerar klart
            och tydligt behovet av en ny arbetsmarknadspolitik, såsom vi har
            redovisat i reservation 1.
          </note>
          <note>
            Låt mig av tidsskäl säga någonting kort bara om reservation nr
            8 som behandlar regeringens skrivelse om EU:s sysselsättningspolitik.
            Jag kan i likhet med andra i går och i dag uttrycka min glädje
            över utvidgningen och besluten i Köpenhamn. Det är ganska naturligt
            att man gör det eftersom man tog sina första steg i politiken
            i skuggan av det så kallade metalltalet som hölls i början av
            60-talet. Det var väl Tage Erlander som då sade att allt sådant
            Europasamarbete var någonting som Sverige skulle hålla sig borta
            från. Det känns på något sätt skönt att tiderna har ändrats, att
            man har gjort ett bokslut för andra världskriget och kan peka
            framåt.
          </note>
          <note>
            Men det leder, herr talman, till att EU, om vi nu med 25 stycken
            medlemsländer i EU ska kunna driva en kraftfull politik, måste
            ägna sig åt det som är mest väsentligt. Vi reservanter hyser en
            oro för att man på EU-nivå engagerar sig i frågor som man likaväl
            kunde hantera på den nationella nivån.
          </note>
          <note>
            Enligt subsidiaritetsprincipen borde det vara fullt möjligt att
            på nationell nivå se till att skapa just det näringsklimatet,
            den goda utbildningspolitiken och den öppna inställningen till
            människor som ska kunna komma in på arbetsmarknaden. Detta behöver
            inte EU syssla med. Det är jättebra att EU uttalar att fler människor
            behöver komma i arbete. Hela Europa, nästan alla EU:s medlemsstater,
            dras med samma problem. Det är en åldrande befolkning, det är
            problem med att klara sysselsättnings- och försörjningsbasen.
          </note>
          <note>
            Avslutningsvis, herr talman, är det utifrån en subsidiaritetsprincip
            önskvärt att EU renodlar sina uppgifter och mindre ägnar sig åt
            frågor som med stor framgång kan skötas på den nationella nivån,
            gärna med en stödjande funktion av EU.
          </note>
          <note>
            Herr talman! Med det vill jag be att få yrka bifall till reservation
            nr 1. Jag stöder givetvis alla andra reservationer där moderater
            finns med. Men av tidsskäl yrkar jag bifall bara till reservation
            nr 1.
          </note>
          <note>
            (forts. 13 §)
          </note>
          <note>
            Ajournering
          </note>
          <note>
            Kammaren beslutade kl. 16.51 på förslag av talmannen att ajournera
            förhandlingarna till kl. 17.00 då voteringen skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            12 § Beslut om ärenden som slutdebatterats vid dagens sammanträde
          </note>
          <note>
            NU3 Utgiftsområde 21 Energi
          </note>
          <note>
            Punkt 2 (Energipolitikens inriktning)
          </note>
          <note>
            1. utskottet
          </note>
          <note>
            2. res. 1 (m, fp)
          </note>
          <note>
            3. res. 2 (kd)
          </note>
          <note>
            4. res. 3 (mp)
          </note>
          <note>
            Förberedande votering 1:
          </note>
          <note>
            32 för res. 2
          </note>
          <note>
            17 för res. 3
          </note>
          <note>
            261 avstod
          </note>
          <note>
            39 frånvarande
          </note>
          <note>
            Kammaren biträdde res. 2.
          </note>
          <note>
            Förberedande votering 2:
          </note>
          <note>
            93 för res. 1
          </note>
          <note>
            29 för res. 2
          </note>
          <note>
            189 avstod
          </note>
          <note>
            38 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            174 för utskottet
          </note>
          <note>
            91 för res. 1
          </note>
          <note>
            47 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 130 s, 25 v, 19 c
          </note>
          <note>
            För res. 1: 49 m, 42 fp
          </note>
          <note>
            Avstod: 30 kd, 17 mp
          </note>
          <note>
            Frånvarande: 14 s, 6 m, 6 fp, 3 kd, 5 v, 3 c
          </note>
          <note>
            Punkt 3 (Stängningen av Barsebäck 2)
          </note>
          <note>
            Propositioner ställdes först beträffande utskottets förslag till
            beslut och därefter i fråga om motiveringen.
          </note>
          <note>
            Förslag till beslut:
          </note>
          <note>
            1. utskottets förslag till beslut
          </note>
          <note>
            2. förslag till beslut i res. 4 (m, fp, kd)
          </note>
          <note>
            Votering:
          </note>
          <note>
            174 för utskottet
          </note>
          <note>
            121 för res. 4
          </note>
          <note>
            17 avstod
          </note>
          <note>
            37 frånvarande
          </note>
          <note>
            Kammaren biföll utskottets förslag till beslut.
          </note>
          <note>
            Partivis fördelning av rösterna:
          </note>
          <note>
            För utskottet: 130 s, 25 v, 19 c
          </note>
          <note>
            För res. 4: 49 m, 42 fp, 30 kd
          </note>
          <note>
            Avstod: 17 mp
          </note>
          <note>
            Frånvarande: 14 s, 6 m, 6 fp, 3 kd, 5 v, 3 c
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 5 (mp)
          </note>
          <note>
            Votering:
          </note>
          <note>
            176 för utskottet
          </note>
          <note>
            17 för res. 5
          </note>
          <note>
            119 avstod
          </note>
          <note>
            37 frånvarande
          </note>
          <note>
            Kammaren biföll utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 130 s, 1 m, 1 fp, 25 v, 19 c
          </note>
          <note>
            För res. 5: 17 mp
          </note>
          <note>
            Avstod: 48 m, 41 fp, 30 kd
          </note>
          <note>
            Frånvarande: 14 s, 6 m, 6 fp, 3 kd, 5 v, 3 c
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU1 Utgiftsområde 24 Näringsliv
          </note>
          <note>
            Punkt 1 (Målen för och inriktningen av näringspolitiken)
          </note>
          <note>
            1. utskottet
          </note>
          <note>
            2. res. 1 (m, fp, kd, c)
          </note>
          <note>
            Votering:
          </note>
          <note>
            172 för utskottet
          </note>
          <note>
            140 för res. 1
          </note>
          <note>
            37 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 130 s, 25 v, 17 mp
          </note>
          <note>
            För res. 1: 49 m, 42 fp, 30 kd, 19 c
          </note>
          <note>
            Frånvarande: 14 s, 6 m, 6 fp, 3 kd, 5 v, 3 c
          </note>
          <note>
            Punkt 3 (Regelförenkling m.m.)
          </note>
          <note>
            1. utskottet
          </note>
          <note>
            2. res. 2 (m, fp, kd, c, mp)
          </note>
          <note>
            Votering:
          </note>
          <note>
            155 för utskottet
          </note>
          <note>
            157 för res. 2
          </note>
          <note>
            37 frånvarande
          </note>
          <note>
            Kammaren biföll res. 2.
          </note>
          <note>
            Partivis fördelning av rösterna:
          </note>
          <note>
            För utskottet: 130 s, 25 v
          </note>
          <note>
            För res. 2: 49 m, 42 fp, 30 kd, 19 c, 17 mp
          </note>
          <note>
            Frånvarande: 14 s, 6 m, 6 fp, 3 kd, 5 v, 3 c
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU2 Utgiftsområde 19 Regional utjämning och utveckling
          </note>
          <note>
            Punkt 1 (Allmän inriktning av den regionala utvecklingspolitiken)
          </note>
          <note>
            1. utskottet
          </note>
          <note>
            2. res. 1 (m, fp, kd, c)
          </note>
          <note>
            Votering:
          </note>
          <note>
            171 för utskottet
          </note>
          <note>
            140 för res. 1
          </note>
          <note>
            38 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 129 s, 25 v, 17 mp
          </note>
          <note>
            För res. 1: 49 m, 42 fp, 30 kd, 19 c
          </note>
          <note>
            Frånvarande: 15 s, 6 m, 6 fp, 3 kd, 5 v, 3 c
          </note>
          <note>
            Punkt 4 (EG:s framtida sammanhållningspolitik)
          </note>
          <note>
            1. utskottet
          </note>
          <note>
            2. res. 2 (m, fp, kd, c, mp)
          </note>
          <note>
            Votering:
          </note>
          <note>
            155 för utskottet
          </note>
          <note>
            157 för res. 2
          </note>
          <note>
            37 frånvarande
          </note>
          <note>
            Kammaren biföll res. 2.
          </note>
          <note>
            Partivis fördelning av rösterna:
          </note>
          <note>
            För utskottet: 130 s, 25 v
          </note>
          <note>
            För res. 2: 49 m, 42 fp, 30 kd, 19 c, 17 mp
          </note>
          <note>
            Frånvarande: 14 s, 6 m, 6 fp, 3 kd, 5 v, 3
          </note>
          <note>
            c
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            13 § (forts. från 11 §) Arbetsmarknad (forts. AU1)
          </note>
          <note type="speaker">
            Anf. 133 ERIK ULLENHAG (fp):
          </note>
          <note>
            Herr talman! Jag vill inledningsvis yrka bifall till reservation
            nr 3.
          </note>
          <note>
            "Sverige har visserligen inte full sysselsättning, men utvecklingen
            är förhållandevis positiv."
          </note>
          <note>
            Så kan man citera utskottsmajoritetens skrivningar, att utvecklingen
            vad gäller människor som har arbete i Sverige är förhållandevis
            positiv.
          </note>
          <note>
            De raderna skriver man när 654 000 människor i Sverige saknar
            jobb eller är undersysselsatta.
          </note>
          <note>
            Man skriver de raderna i ett läge när 46 300 färre personer har
            arbete i november 2002 jämfört med november 2001.
          </note>
          <note>
            Man skriver de raderna i ett läge när 70 % av den sysselsättningsökning
            som vi visserligen har sett under perioden 1997-2001 beror på
            att människor i stället har blivit sjukskrivna.
          </note>
          <note>
            Den socialdemokratiska regeringen och utskottsmajoriteten arbetar
            på sysselsättningsområdet med ganska trubbiga sysselsättningsmål,
            som dessutom skönmålar verkligheten. Det där fungerar kanske bra
            i en valrörelse, men det hjälper inte svensk välfärd att en procentsiffra
            går upp när en person i stället för att vara arbetslös blir sjukskriven.
            Det är knappast någon tröst för den som har blivit förtidspensionerad
            att se att målen uppfylls om han eller hon ville fortsätta i arbetslivet.
            Den som just nu saknar arbete får inte, även om man har finurliga
            sätt att beräkna det, arbete bara därför att det ser bra ut i
          </note>
          <note>
            statistiken.
          </note>
          <note>
            Från samtliga borgerliga partiers sida vill vi ha ett nytt mål
            för sysselsättningspolitiken där vi verkligen mäter vilka som
            arbetar och som inte arbetar, i stället för det mål som regeringen
            nu har satt upp.
          </note>
          <note>
            När man talar om arbetsmarknadspolitik är det viktigt att fundera
            på vad som är viktigast. Den absolut viktigaste åtgärden handlar
            om att få i gång
          </note>
          <note>
            Sverige. Det ligger lite utanför det vi ibland diskuterar arbetsmarknadspolitiskt,
            för där handlar det om AMS och om åtgärder.
          </note>
          <note>
            Den viktigaste åtgärden handlar om förenklade regler för företagande,
            att sänka skatter för företagare och att göra det lönsamt att
            arbeta.
          </note>
          <note>
            Det handlar om att se till att göra det lönsamt att utbilda sig
            i Sverige.
          </note>
          <note>
            Det handlar om att skapa ett Sverige som är öppet mot omvärlden
            för nya idéer, ett Sverige som säger att arbetskraftsinvandring
            kan vara något spännande och något nytt, att vi kanske kan lära
            oss något från omvärlden -
          </note>
          <note>
            inte ett Sverige där LO-tidningen kallar arbetskraftsinvandring
            för arbetsläger.
          </note>
          <note>
            Det är så paradoxalt just nu i Sverige att vi har hundratusentals
            människor utan arbete och samtidigt en arbetskraftsbrist.
          </note>
          <note>
            Då kan man lite förenklat i retoriken välja det som Göran Persson
            valde i denna valrörelse, att säga att innan vi låter någon från
            ett annat land komma hit och få jobb ska vi se till att de som
            saknar jobb får jobb. Det är det resonemanget som även arbetsmarknadsutskottets
            majoritet driver.
          </note>
          <note>
            Om man har en arbetskraftsbrist i en sektor där man inte får
            människor som kan jobba inom svensk arbetsmarknad, gör det att
            vi tappar arbetstillfällen i Sverige. Fyller man arbetskraftsbristen
            bidrar det i sig till tillväxt.
          </note>
          <note>
            Svenskt Näringsliv har beräknat att vi under förra året tappade
            tiotusentals arbeten och arbetstillfällen i Sverige just därför
            att vi sade nej till arbetskraftsinvandring.
          </note>
          <note>
            Med det sagt om vad som är kärnan i att få nya jobb i Sverige
            ska jag ägna en stund, herr talman, åt att kommentera det som
            brukar vara i centrum för arbetsmarknadspolitiken, det vill säga
            åtgärder, arbetslöshetsförsäkring och annat.
          </note>
          <note>
            Dagens arbetsmarknadspolitik har tyvärr skapat en situation där
            den som är arbetslös eller arbetssökande, den som behöver hjälp,
            väldigt snabbt hamnar i ett patron-klient-förhållande. Arbetsförmedlingen
            har dubbla roller. Den ska dels hjälpa och stödja, dels kontrollera,
            vilket inte fungerar speciellt bra.
          </note>
          <note>
            Vi har en situation där det går väldigt mycket resurser till
            byråkrati och för lite resurser till att verkligen hitta nya jobb.
          </note>
          <note>
            Det här vill Folkpartiet förändra i grunden. Det handlar om att
            vi vill lägga ned dagens AMS och ersätta det med en mindre, central
            myndighet, som framför allt ska syssla med myndighetsutövning,
            och sedan se till att den arbetssökande får både rättigheter och
            skyldigheter. Det är rättighet till kostnadsfri arbetsförmedling,
            men den behöver inte ske i statlig regi. Det är rättighet till
            arbetslöshetsersättning för alla.
          </note>
          <note>
            För oss är detta en del i utbyggnaden av den generella välfärden
            och införandet av obligatorisk arbetslöshetsförsäkring som alla
            som är på arbetsmarknaden omfattas av.
          </note>
          <note>
            Det handlar om att den arbetssökande ska ha möjlighet att välja
            mellan olika jobbförmedlare. På det här området precis som på
            alla andra områden fungerar verksamheten bättre ifall det finns
            fler aktörer. Den fungerar sämre med färre aktörer. Vi vill pröva
            ett system med omställningspeng där den arbetssökande har mycket
            större makt att själv kunna påverka sin tillvaro, men det handlar
            också om skyldigheter. Det handlar om skyldigheter att anmäla
            sig till ett servicekontor som arbetssökande, och det handlar
            om skyldigheter att aktivt söka arbete.
          </note>
          <note>
            I en annan del av det betänkande som vi nu debatterar kan man
            läsa att situationen för utländska medborgare i Sverige påtagligt
            förbättrats de senaste åren. Det må ha varit sant för ett år sedan.
            Man hade gått från en katastrofal situation till en något mindre
            katastrofal situation, men det är inte längre sant. Åter ser vi,
            när man går ut ur en högkonjunktur, att de som drabbas är de som
            har kommit in sist på arbetsmarknaden. Det senaste året har sysselsättningen
            bland utomeuropeiska medborgare minskat med 10 %. För dem som
            är medborgare i ett afrikanskt land har sysselsättningen minskat
            med 20 %. Vi vet att det finns utsatta områden i Sverige där människor
            fullständigt har fastnat i utanförskapet och har mycket svårt
            att komma in.
          </note>
          <note>
            I ett läge när vi har förorter där var tredje har jobb och två
            av tre saknar jobb känns det mycket svagt och mycket bekymmersamt
            att man väljer att beskriva det som att situationen för de utomeuropeiska
            och de utomnordiska invandrarna påtagligt har förbättrats. Man
            vägrar att se problemet med en misslyckad integrationspolitik.
            Man vägrar att se problemet med att vi har en arbetsrätt som gör
            att det är den som har kommit från ett annat land eller den som
            är ung, som har kommit in sent på arbetsmarknaden, som drabbas.
            Vi har en arbetsrätt som gör att det är den som står utanför och
            knackar på som har svårt att komma in, medan den som har jobb
            och är medlem i facket har ett mycket starkt skydd på en svagare
            parts bekostnad.
          </note>
          <note>
            Vi vill modernisera arbetsrätten i grunden, och vi vill tillsätta
            en parlamentarisk utredning för att se vad man kan göra. Det handlar,
            skriker politiska motståndare, om att försvaga och försämra. Det
            handlar egentligen inte om det när man vill göra förändringar
            som rör flexibilitet.
          </note>
          <note>
            Det handlar också om att skapa en arbetsrätt som är anpassad
            till dagens typ av anställningar - projektanställningar, visstidsanställningar
            - och om att skapa ett skydd även för de människor som i dag faller
            utanför. Framför allt handlar det om att öppna arbetsmarknaden
            för dem som står helt utanför den i dag.
          </note>
          <note>
            Ett sorgebarn, där utskottsmajoriteten mycket riktigt ger regeringen
            kritik, handlar om de arbetshandikappade i Sverige. För två år
            sedan tillkännagav riksdagen att man ville ha en höjning av lönebidragstaket.
            Ingenting har hänt, och nu säger utskottsmajoriteten ifrån igen.
            Det är mycket bra, men det kan bli för sent. Det som håller på
            att ske, så länge man inte höjer lönebidragstaket, är nämligen
            att människor som har en mycket svag ställning på arbetsmarknaden
            förlorar den här typen av anställningar som vi ger stöd till.
            I det avseendet hade Folkpartiet i sitt budgetförslag extra medel.
          </note>
          <note>
            Svensk arbetsmarknadspolitik är på många sätt skapad för en annan
            tid, och den är skapad i symbios mellan Socialdemokraterna och
            fackföreningsrörelsen i första hand. Det tråkiga är att nytänkandet
            och förändringarna nästan aldrig kommer på det här området.
          </note>
          <note>
            Vi fick en ny minister med ansvar för de här frågorna, Hans Karlsson
            -
          </note>
          <note>
            han är i dag inte närvarande i kammaren. Jag har suttit i en
            utredning med honom om att sänka arbetstiden. Jag tycker att det
            förslag majoriteten kom fram till var fel, men det fanns delar
            i det som var bra. Fast det är ju häpnadsväckande och en ynkedom
            att tre veckor efter det att ordföranden i en statlig kommitté
            har blivit minister så säger han att det där med att sänka arbetstiden
            inte var något vidare. Man klarade alltså inte ens att gå i mål
            med den frågan.
          </note>
          <note>
            Jag är glad för att man inte gick i mål med den, fast det behöver
            ske mycket på den svenska arbetsmarknaden.
          </note>
          <note type="speaker">
            Anf. 134 STEFAN ATTEFALL (kd):
          </note>
          <note>
            Herr talman! För en vecka sedan kom SCB:s senaste arbetskraftsundersökning.
            Den visar att vi svenskar jobbar mindre i dag än vad vi gjorde
            förra året vid den här tiden. Antalet arbetade timmar har sjunkit
            från 144 miljoner till 140 miljoner. SCB menar att en betydande
            orsak till detta är den ökande sjukfrånvaron.
          </note>
          <note>
            Men i går kom ännu dystrare besked. Konjunkturinstitutet reviderar
            ned tillväxten kraftigt nästa år. Samma besked gav Svenskt Näringslivs
            konjunkturbedömare för ett par dagar sedan, och nu stiger arbetslösheten
            i Sverige.
          </note>
          <note>
            Alla siffror pekar faktiskt åt fel håll. Det betänkande som vi
            ska behandla här i dag bygger på en budgetproposition som är helt
            inaktuell i det här avseendet. Och det finns ingen beredskap att
            hantera den stigande arbetslösheten.
          </note>
          <note>
            Budgeteringsmarginalen är 300 miljoner kronor, och det är felräkningspengar
            när stigande arbetslöshet driver upp a-kasseutgifterna och kostnaderna
            för arbetsmarknadspolitiska åtgärder.
          </note>
          <note>
            Min fråga till Anders Karlsson och Socialdemokraterna är: Vilken
            beredskap har ni för att möta den här nya situationen, som Konjunkturinstitutet
            nu pekar på, när alla prognoser pekar åt fel håll? Hur kommer
            ni att hantera den under kommande år?
          </note>
          <note>
            Att det är ett obsolet betänkande vi diskuterar i dagens debatt
            visar majoritetens skönmålning av den svenska arbetsmarknaden.
            Man skriver att utvecklingen är förhållandevis positiv. Frågan
            är då vilka signaler som gör utvecklingen förhållandevis positiv.
          </note>
          <note>
            Är det den gamla skrytvalsen om att det faktiskt har skapats
            många nya jobb under de senaste åren? Det kan egentligen inte
            vara det, eftersom sanningen är att Sverige är ett av de sämsta
            länderna i EU på att skapa nya jobb
          </note>
          <note>
            - under de senaste åren mellan 1997 och 2001. Vi hamnar på plats
            11 av 14.
          </note>
          <note>
            Vi har samma internationella konjunkturmiljö, och vi var på elfte
            plats bland
          </note>
          <note>
            EU-länderna när det gällde förmågan att skapa nya jobb. Det skapas
            alltså nya jobb men långt mycket färre än i de andra EU-länderna.
          </note>
          <note>
            Studerar man de sammanlagda kostnaderna för sjukskrivningar och
            arbetslöshet sedan Socialdemokraterna kom tillbaka till makten
            1995 ser man att utgifterna sedan mitten av 1990-talet har legat
            konstant. Kostnaderna för arbetslöshet har minskat, men samtidigt
            har sjukskrivningskostnaderna ökat.
          </note>
          <note>
            Socialdemokraternas tid vid makten har alltså handlat om att
            flytta människor och statsutgifter från bokföringsposten arbetslöshet
            till posten sjukskrivning.
          </note>
          <note>
            Är det den här utvecklingen som majoriteten kallar förhållandevis
            positiv?
          </note>
          <note>
            Att sjukfrånvaron är huvudförklaringen till den sänkta arbetslösheten
            under senare år bekräftas också av statistiken över antalet arbetade
            timmar.
          </note>
          <note>
            Mellan 1997 och 2001 ökade antalet verkligt arbetade timmar med
            bara 5 %, och under den senaste hösten har den här ökningen utraderats
            fullständigt.
          </note>
          <note>
            Herr talman! En helt avgörande fråga för arbetsmarknadens utveckling
            är också lönebildningen, och hur märks det i dagens betänkande?
            Jo, det är några korta pliktskyldiga rader som refererar till
            vad Medlingsinstitutets generaldirektör har sagt på ett besök
            i utskottet.
          </note>
          <note>
            Konjunkturinstitutet, liksom Medlingsinstitutet tidigare, varnar
            för att arbetskraftskostnaderna stiger snabbare än i omvärlden.
            Ungefär en procentenhet snabbare ökar lönerna i Sverige jämfört
            med omvärlden, vilket driver upp arbetslösheten med tiotusentals
            människor.
          </note>
          <note>
            Men lönebildning handlar inte bara om den totala löneutvecklingen.
            Vi är många som unnar exempelvis omsorgspersonalen inom Kommunals
            avtalsområde högre löner, inte minst för att man ska kunna rekrytera
            mer personal och skapa en bättre arbetsmiljö. Men om Kommunals
            lönekrav sprider sig till andra avtalsområden blir utvecklingen
            ännu dystrare än vad KI nu förutspår.
          </note>
          <note>
            Men lönebildningen måste också fungera som smörjmedel i ekonomin,
            så att växande företag kan dra till sig arbetskraft och människor
            vågar och vill utbilda sig och ta ansvar. Även här ser vi stora
            problem och en passiv regering.
          </note>
          <note>
            Herr talman! Sjukskrivningar, förtidspensioneringar, arbetsmarknadspolitiska
            åtgärder och studier håller nere den öppna arbetslösheten och
            döljer mycket av sanningen, mycket av de verkliga problemen.
          </note>
          <note>
            Med dagens mål för sysselsättningen skulle vi kunna uppnå målet
            om
          </note>
          <note>
            80 % sysselsatta trots att hundratusentals människor är sjukskrivna
            och förtidspensionerade. Nuvarande mål är helt enkelt missvisande.
            Vi behöver ett realistiskt och väldefinierat mål där det tydligt
            framgår hur stor andel människor som är i verkligt arbete. Det
            finns utrett och diskuterat i en av Jan Rydhs utredningar. Det
            borde få regeringen att snarast återkomma till riksdagen med ett
            förslag i denna riktning.
          </note>
          <note>
            Herr talman! Det är väl knappast okänt för någon i kammaren att
            Riksdagens revisorer nyligen kommit med svidande kritik mot regeringen
            och dess styrning av AMS och länsarbetsnämnderna. Man pekar på
            att oklara mål kan leda till att politiken blir mindre effektiv
            och att alltför allmänna målformuleringar minskar möjligheterna
            att utvärdera politiken. Det är mycket besk kritik från Riksdagens
            revisorer.
          </note>
          <note>
            Dessutom ser vi långsiktigt växande problem med brist på arbetskraft
            inom vissa områden och regioner. Arbetsmarknadspolitiken förmår
            inte matcha de lediga jobben mot de arbetslösa.
          </note>
          <note>
            Jag är övertygad om att det finns mycket att vinna på mer mångfald
            inom arbetsmarknadspolitiken. Flera olika aktörer kan bedriva
            verksamheter och hjälpa människor att finna de jobb som passar
            dem. Därför kräver vi kristdemokrater tillsammans med de andra
            borgerliga partierna att regeringen skyndsamt tar initiativ till
            en ny arbetsmarknadspolitik som sätter individen i centrum. Vi
            har utvecklat riktlinjer för detta i reservation 1.
          </note>
          <note>
            Genom att öppna för olika alternativ kan vi bättre än i dag ta
            till vara idéer som kan förbättra matchningen mellan lediga jobb
            och arbetssökande.
          </note>
          <note>
            Herr talman! Vi står inför en fortsatt osäkerhet vad gäller såväl
            Sveriges ekonomi som den internationella konjunkturen. Vi kan
            inte lita på att ett uppsving i konjunkturen ska lösa arbetslöshetsproblemen
            här i Sverige. Vi kan definitivt inte räkna med att en förbättrad
            konjunktur så småningom ska lösa arbetskraftsbristen.
          </note>
          <note>
            Att reformera arbetsmarknadspolitiken är därför av grundläggande
            betydelse, både för att arbetslösa ska få jobb och för att öka
            arbetskraftsutbudet.
          </note>
          <note>
            Om vi ska lyckas med båda delarna måste vi också hejda de skenande
            sjukskrivningarna och det ökande antalet förtidspensionerade.
          </note>
          <note>
            Herr talman! Min tilltro till att den nuvarande regeringen ska
            förmå göra någonting åt detta är begränsad. Vi kristdemokrater
            har under flera år i debatterna i kammaren varnat för att vi ska
            hamna i den situation som vi nu står inför. Nu står vi på tröskeln
            till en mycket bekymmersam utveckling med stigande arbetslöshet
            och ökande problem på arbetsmarknadens områden.
          </note>
          <note>
            Regeringen och utskottsmajoriteten låtsas att det regnar och
            skriver att utvecklingen är förhållandevis positiv. Jag är allvarligt
            oroad för vad som sker i vårt land och vad vi står inför just
            nu. Frågan är om Anders Karlsson, Camilla Sköld Jansson och Ulf
            Holm också är oroade och vad de tänker göra åt detta. Ni är skyldiga
            oss svaret i dag.
          </note>
          <note type="speaker">
            Anf. 135 CAMILLA SKÖLD JANSSON (v):
          </note>
          <note>
            Herr talman! Som vanligt när vi debatterar arbetsmarknad får
            vi höra en klagolåt från den borgerliga sidan. Det är en kör som
            unisont klagar på än det ena, än det andra. Det är antingen fel
            på statistiken eller prognoserna eller så är det hela politiken
            som fallerar.
          </note>
          <note>
            Men hur många gånger man än läser motionerna från borgerligheten
            får man inte det hela att gå ihop: Läget i dag är det sämsta tänkbara.
            Framtidsutsikterna är de sämst tänkbara. Likafullt är man rörande
            överens om att göra stora neddragningar just i arbetsmarknadspolitiken.
            Det är där de borgerliga vill göra sina neddragningar. Det är
            där stora osthyveln tas fram. Även om man vill skära lite olika
            tjocka skivor handlar det om rejäla skivor.
          </note>
          <note>
            Vad är då receptet? Det är det som man har hört så många gånger
            förut:
          </note>
          <note>
            sänk skatten, försvaga arbetsrätten, sänk ersättningen i a-kassan,
            och så vidare. Inte i fråga om något av dessa förslag kan borgerligheten
            visa exempel från annat håll att det ger tillväxt och skapar sysselsättning.
            Det är ren ideologi och rent maktperspektiv som borgerligheten
            håller på med.
          </note>
          <note>
            Det finns många problem. Jag ska återkomma till det. Det står
            också tydligt i betänkandet. I fråga om huruvida utvecklingen
            är förhållandevis positiv beror det på vad man jämför med. Attefall
            jämförde med EU-länderna 1997.
          </note>
          <note>
            Om man jämför med 1999 och framåt och med EMU-länderna har Sverige
            bättre sysselsättningsutveckling, bättre utveckling när det gäller
            arbetslöshet, bättre tillväxt, högre förvärvsfrekvens och bättre
            situation när det gäller investeringar. På punkt efter punkt har
            vi en bättre situation än vad EMU-
          </note>
          <note>
            länderna har. Det är väl ändå förhållandevis positivt?
          </note>
          <note>
            Det finns också problem, men vi löser inte dem med att göra stora
            neddragningar i arbetsmarknadspolitiken. Det är inte läge för
            det. Tvärtom måste vi rusta arbetsmarknadspolitiken och ha beredskap
            för att det som Konjunkturinstitutet säger faktiskt stämmer, att
            tillväxtprognoserna kanske måste skrivas ned. Då handlar det inte
            om neddragningar utan om motsatsen.
          </note>
          <note>
            Det är stora utmaningar. Vi måste få en bättre utbudspolitik,
            fler arbetade timmar och fler ut på arbetsmarknaden. Vi kommer
            att debattera ohälsan senare i dag. Häromdagen var det en stor
            integrationsdebatt om invandrarnas situation. Det handlar om den
            demografiska utvecklingen, jämställdhet, regionala obalanser och
            så vidare. Det är en rad viktiga frågor som vi under resten av
            riksdagsåret återkommer till för att vidareutveckla lite djupare.
          </note>
          <note>
            Trots att vi har dessa utmaningar menar vi i Vänsterpartiet att
            vi inte får tappa bort visionerna. Det handlar inte enbart om
            statistik och kvantitet utan också om kvalitet. Vi har försökt
            lyfta fram det i en motion och ett yrkande.
          </note>
          <note>
            Det handlar om Sverige som kunskapsnation. Man talar om det i
            EU-
          </note>
          <note>
            sammanhang, men vi menar att det är dags att på allvar göra något
            mer genomtänkt av denna vision.
          </note>
          <note>
            Borgarna vill att vi ska konkurrera med sänkta skatter och försvagad
            arbetsrätt. Vi borde hellre konkurrera med kunskap. När man gör
            undersökningar om var företag vill förlägga sin produktion är
            det välutbildad arbetskraft som är den viktigaste enskilda faktorn
            vid val av etableringsort.
          </note>
          <note>
            Detta borde vara ett perspektiv som mycket mer medvetet genomsyrar
            både politiska och ekonomiska beslut. Det är en strategi där kunskap
            är vårt konkurrensmedel. Då blir det viktigt med andra reformer
            och att gå åt ett annat håll än vad borgerligheten vill. Då blir
            det viktigt med långsiktighet, trygga anställningsvillkor och
            arbetsmiljöer som stimulerar till kreativitet och utveckling.
            Då blir det viktigt att betala rimliga löner i stället för att
            hela tiden försöka pressa och pressa.
          </note>
          <note>
            Mycket av detta så kallade tänk finns med i Bennettrapporten.
            En del av utvecklingsarbetet pågår redan. Men vi skulle vilja
            se att man tog ett mycket mer samlat metodiskt grepp och utarbetade
            en plan, som Jönssonligan brukar göra. Men denna gång ska det
            bli en plan som håller ända in i mål.
          </note>
          <note>
            Utmaningar är det gott om. En annan utmaning som skulle komma
            att ställa stora krav på svensk arbetsmarknad är om det skulle
            bli ett ja i folkomröstningen om svenskt medlemskap i EMU. Trots
            att ja-partierna gör vad de kan för att få det att handla om namn
            och utseende på sedlar och mynt handlar det om mycket mer. Det
            är därför vi ska ha en folkomröstning. Vi ska inte minst värdera
            det faktum att vi i EMU får sämre förutsättningar att driva en
            stabiliseringspolitik och sämre förutsättningar att bekämpa arbetslösheten.
          </note>
          <note>
            I dag använder vi oss av penningpolitiken för att stabilisera
            sysselsättning och produktion. I EMU har vi inte penningpolitiken
            i vår hand. Det är också därför EMU-utredningen från i våras kommer
            fram till att vi i EMU får ökad instabilitet och större svängningar
            i produktion och sysselsättning, eftersom efterfrågestörningar
            kommer att slå igenom med full kraft, som man skriver.
          </note>
          <note>
            Som om inte det var tillräckligt inger också EMU:s hårdare inflationsmål
            farhågor. Fackföreningsrörelsens institut för ekonomisk forskning
            har gjort en gedigen forskningsrapport, där man har tittat på
            empiriska fakta, hur det faktiskt ser ut i verkligheten. Där talar
            allt för att om vi går med i EMU får vi räkna med att arbetslösheten
            stiger upp till 6 % enbart med hänvisning till att
          </note>
          <note>
            EMU har skarpare inflationsmål. Man pratar om att går vi med
            i EMU kan vi förvänta oss en arbetslöshet på extrema nivåer i
            samband med ekonomiska kriser.
          </note>
          <note>
            Därför undrar man vad som egentligen menas när EMU-anhängarna
            säger att vi ska gå med i EMU för sysselsättningens och tillväxtens
            skull. Det har visat sig både i teorin och praktiken att EMU tvärtom
            ökar risken för arbetslöshet och gör det svårare för oss att upprätthålla
            en bra tillväxt.
          </note>
          <note>
            Det är alltså arbetsmarknaden och löntagarna som ska stå för
            anpassningsmekanismerna om vi går med i EMU. Det handlar om förändringar
            för löntagarna för att underlätta lönesänkningar. Det handlar
            om förändringar i arbetsrätten för att få till stånd en flexibilitet
            på arbetsgivarnas villkor.
          </note>
          <note>
            Vi i arbetsmarknadsutskottet har diskuterat den här frågan med
            Konjunkturinstitutet. I deras senaste rapport från oktober i år
            analyserar man förutsättningarna för lönebildningen både inom
            och utom EMU. Vi tycker att det är föredömligt. Man borde faktiskt
            oftare göra konsekvensbeskrivningar som visar att EMU förändrar
            viktiga områden. Konjunkturinstitutet påpekar att det kommer att
            ta mycket längre tid att dämpa effekterna av makroekonomiska störningar
            inom EMU. Eftersom vi inte har en rörlig växelkurs får vi i stället
            göra det genom att snabbt pressa ned kostnaderna för det vi producerar.
            Det handlar bland annat om att snabbt få ned lönerna.
          </note>
          <note>
            I den utredning om stabilitetspolitiken som kom i våras drar
            man parallellen till krisen i början på 90-talet när Sverige lekte
            EMU, när vi band kronan till ecun. I den här statliga utredningen
            säger man att om vi inte då hade släppt kronans bindning och återgått
            till rörlig växelkurs hade det krävts åtskilliga år av nedpressade
            löner och förlust i tillväxt för att få samma effekt som vi fick
            i och med att vi kunde återgå till en rörlig växelkurs.
          </note>
          <note>
            Vi tycker att det är viktigt att göra den typ av konsekvensbeskrivningar
            som Konjunkturinstitutet gör. Vi i Vänsterpartiet har krävt det
            i en motion som avstyrks av utskottsmajoriteten. Vi tycker att
            det är beklagligt. Därför vill jag och Vänsterpartiet yrka bifall
            till vår reservation nr 2, som just handlar om ett krav att det
            ska finnas med konsekvensbeskrivningar utifrån ett möjligt EMU-medlemskap
            när vi fattar beslut om arbetsrätt, arbetsmarknadspolitik och
            så vidare.
          </note>
          <note>
            Herr talman! Låt mig gå över till någonting helt annat innan
            jag avslutar.
          </note>
          <note>
            Det gäller frågan om taken för lönebidragen. I flera år har vi
            i Vänsterpartiet drivit den frågan. Dagens nivå är inte rimlig.
            Vi håller med DHR som har gått ut väldigt hårt och menar att det
            är snudd på diskriminering att värdera arbetshandikappades arbetsinsatser
            så lågt. Detta är ju ett uttryck för det. Det var också DHR som
            först initierade det drastiska förslag som vi har lagt om att
            det kanske är viktigare att minska antalet lönebidrag så att vi
            kan få till stånd en höjning. Nu är inte det aktuellt längre.
            Vi är väldigt glada över att utskottet så tydligt ger en markering
            till regeringen att det nu är dags. Det är ingen tvekan om att
            regeringen förväntas fullfölja det utskottet har uttalat när det
            gäller taken för lönebidragen.
          </note>
          <note type="speaker">
            Anf. 136 STEFAN ATTEFALL (kd) replik:
          </note>
          <note>
            Herr talman! Jag uttryckte en djup oro för att vi i Sverige går
            mot en stigande öppen arbetslöshet från en redan hög arbetslöshetsnivå
            på 4 %, till detta kommer alla som befinner sig i åtgärder, alla
            som är undersysselsatta, deltidsarbetslösa etcetera. Uppemot 15
            % får inte jobba så mycket som de skulle vilja göra. Jag uttrycker
            en oro för att vi nu går mot en stigande öppen arbetslöshet. Då
            avfärdas jag av Camilla Sköld Jansson. En vänsterpartist avfärdar
            en kristdemokrat som är oroad över stigande arbetslöshet och säger
            att jag sysslar med ideologi. Visst är det ideologi. Jag tycker
            inte om arbetslöshet. Jag vill ha ett Sverige där människor har
            arbete. Jag tycker faktiskt att vi ligger på en alltför hög nivå
            i dag. Jag tycker att vi går mot en oroande framtid. Då avfärdas
            jag.
          </note>
          <note>
            I våra motioner och reservationer har vi pekat på en annan väg.
            Vi har besparingar på det här anslagsområdet. Det beror bland
            annat på att vi har strukturreformer. Vi ökar avgifterna i a-kassesystemet,
            men vi sänker också inkomstskatterna mer än så. Det gör att det
            blir bättre incitament för lönebildningen. Lönebildningen är central
            för sysselsättningen. Jag kan förstå om
          </note>
          <note>
            Camilla Sköld Jansson struntar i EMU. Hon vill inte ta tag i
            de problem vi brottas med. Det tvingas vi göra om vi går med i
            EMU. Jag ser med oro på att
          </note>
          <note>
            Vänsterpartiet har inflytande över regeringspolitiken med tanke
            på att jag hoppas att Sverige ska bli medlem i EMU. Man måste
            lösa de svenska problemen. Om man stoppar huvudet i sanden och
            glömmer problemen får man bara använda växelkursen som mekanism,
            och det gör Sverige allt fattigare och fattigare.
          </note>
          <note type="speaker">
            Anf. 137 CAMILLA SKÖLD JANSSON (v) replik:
          </note>
          <note>
            Herr talman! Man ska nog stoppa huvudet ganska långt ned i sanden
            för att inte kunna se det faktum att EMU-länderna har haft en
            mycket sämre utveckling än vad Sverige har haft på en rad områden,
            som jag sade. Det gäller sysselsättning, förvärvsfrekvens, tillväxt
            och så vidare.
          </note>
          <note>
            Jag avfärdar inte Attefalls oro. Jag avfärdar dina förslag till
            lösningar. Jag menar att de är ideologiska. Det är ren och skär
            ideologi som ligger bakom.
          </note>
          <note>
            Exemplet med ett lågskattesamhälle med svaga offentliga strukturer,
            dålig akassa, svag arbetsmarknadspolitik kombinerat med hög sysselsättning
            och tillväxt existerar inte. Det har aldrig existerat och kommer
            inte att existera.
          </note>
          <note>
            Vi i Vänsterpartiet säger att det finns många problem. Vi måste
            ta tag i dem. Vår oro gäller till exempel att vi i den stundande
            EMU-debatten inte lägger upp detta på bordet och visar att EMU
            trycker på för den politik som
          </note>
          <note>
            Attefall och hans parti vill ha. Det inger oro.
          </note>
          <note type="speaker">
            Anf. 138 STEFAN ATTEFALL (kd) replik:
          </note>
          <note>
            Herr talman! Camilla Sköld Jansson rycker ut några år för att
            visa att Sverige har gått hyfsat bra jämfört med andra länder.
            Man måste rimligtvis jämföra hela den socialdemokratiska regeringsperioden
            och se hur utvecklingen har varit totalt sett. Det är klart att
            det kan skilja mellan olika länder olika år.
          </note>
          <note>
            Olika länder kan befinna sig i olika konjunkturfaser. Om man
            tittar över en längre tidsperiod på en likartad internationell
            miljö totalt sett, är det intressant att jämföra Sveriges förmåga
            med andra länders.
          </note>
          <note>
            Sedan tycker jag att det är intressant att se att Camilla Sköld
            Jansson avfärdar våra lösningar. Men vilka lösningar har Camilla
            Sköld Jansson i betänkandet, i majoritetspolitiken? Att hon har
            en massa andra lösningar om att förstatliga företag och ha mer
            offentligt ägande i näringslivet på sina egna kongresser är en
            sak. Men den politik vi tar ställning till här och nu är ju den
            som Camilla Sköld Jansson tar ansvar för tillsammans med Socialdemokraterna
            och Miljöpartiet. Det är den ni står till svars för. Ta ansvar
            för den politik som för oss mot ökande arbetslöshet och som inte
            löser problemen på arbetsmarknaden! På den punkten är Camilla
            Sköld Jansson oss svaret skyldig. Vilken politik ska hantera de
            allt större problem som vi ser framför oss?
          </note>
          <note type="speaker">
            Anf. 139 CAMILLA SKÖLD JANSSON (v) replik:
          </note>
          <note>
            Herr talman! Jag vill återigen peka på det faktum att den förda
            politiken har varit lyckosam. Stefan Attefall tycker att det är
            rimligare att jämföra från
          </note>
          <note>
            1997 än från 1999. Det tycker inte jag.
          </note>
          <note>
            Jag tycker också att man kan lyssna på OECD när de presenterar
            framtidsutsikterna. Vilka tror man kommer att få bäst utveckling
            när det gäller sysselsättning och tillväxt? Är det vi med vår
            politik? Eller är det EMU-
          </note>
          <note>
            länderna? Det är vi med vår politik. Man spår mycket lägre tillväxt
            i EMU-
          </note>
          <note>
            länderna. Vi är på god väg.
          </note>
          <note>
            I mitt anförande lyfte jag också upp en vision, en tanke, om
            hur vi skulle kunna gå vidare. Det handlar just om att det är
            kunskap vi ska konkurrera med och vilka konsekvenser och följder
            det får när det gäller långsiktighet, behov av stark anställningstrygghet
            och allt det som Stefan Attefall och kd inte vill ha.
          </note>
          <note type="speaker">
            Anf. 140 ERIK ULLENHAG (fp) replik:
          </note>
          <note>
            Herr talman! Det är väldigt ofta andefattigt för svensk politik
            när man lyssnar till Vänsterpartiet och Socialdemokraterna, som
            faktiskt har makten i detta land. Camilla Sköld Janssons inlägg
            handlade till att börja med om att de borgerliga har dåliga förslag.
            Därefter talade hon om de problem som finns. De är inte så farliga,
            men hon talar om dem. Sedan målade hon upp en vision om att alla
            ska ha trygga och fasta anställningar. Hur detta ska gå till berör
            Camilla Sköld Jansson inte med mer än några ord om att vi ska
            satsa på kunskap.
          </note>
          <note>
            Jag är den förste att hålla med Camilla Sköld Jansson om att
            vi ska satsa på kunskap. Problemet är att Vänsterpartiet dessutom
            har haft ansvar genom sitt samarbete inom både skol- och utbildningspolitiken
            de senaste åren i vårt land. Det har inte lett till en bättre
            kunskapsskola och en bättre högre utbildning.
          </note>
          <note>
            Jag vill ställa tre konkreta frågor. Den första är: Kan du ge
            ett par exempel på förslag i betänkandet som du verkligen tror
            ger nya jobb?
          </note>
          <note>
            Du säger att höga skatter inte är problemet. Min andra fråga
            är: Spelar skattenivån någon som helst roll när ett företag ska
            bestämma sig för att anställa en person eller inte?
          </note>
          <note>
            Den tredje frågan är: Varför är det invandrare som förlorar jobben
            när vi nu minskar sysselsättningen? Varför är det 20 % sysselsättningsminskning
            bland afrikanska medborgare medan det än så länge rör sig om promille
            för svenskar?
          </note>
          <note type="speaker">
            Anf. 141 CAMILLA SKÖLD JANSSON (v) replik:
          </note>
          <note>
            Herr talman! Vad gäller skattenivåer har Svenskt Näringsliv genom
            åren försökt att hitta den rapport som ska visa att hög skatt
            är dålig för sysselsättning och tillväxt. Det sambandet finns
            inte. Inte bara Svenskt Näringsliv utan också andra har i land
            efter land letat efter detta. Det är inte så enkelt.
          </note>
          <note>
            Tvärtom gör vårt skatteuttag att vi har en kvalitet både på företagandet
            och på offentlig sektor som vi inte skulle ha, om Sverige vore
            ett lågskatteland, och det tycker jag är viktigt.
          </note>
          <note>
            Invandringen är ett gemensamt problem, som vi alla diskuterar.
            Som Erik
          </note>
          <note>
            Ullenhag mycket väl är medveten om handlar det mycket om attityder.
            Jag skulle vilja bolla tillbaka frågan eftersom jag tyckte att
            Ullenhag i sitt anförande avslöjade vad det hela handlar om. Han
            pratar så fint om att vi ska bjuda hit ytterligare invandrare
            men säger att arbetsrätten då är ett problem.
          </note>
          <note>
            Arbetsrätten gör att de som redan finns inne på arbetsmarknaden
            inte flyttas ut, så att nya kan komma in.
          </note>
          <note>
            Ullenhag är alltså inte ute efter nya arbetstillfällen. Han vill
            lättare kunna sparka för att lättare kunna lyfta in annan arbetskraft.
            Det är just den principiella invändning som både vi och den samlade
            arbetarrörelsen har mot fri arbetskraftsinvandring. I ett nötskal
            fångade Erik Ullenhag upp precis det som det handlar om: lönedumpning
            och social dumpning.
          </note>
          <note type="speaker">
            Anf. 142 ERIK ULLENHAG (fp) replik:
          </note>
          <note>
            Herr talman! Jag noterar att någon fråga eventuellt fick ett
            svar. Det är alltid ganska svårt att i den politiska debatten
            diskutera med personer som förutsätter att man har en dold agenda
            och som på något vis utgår från att jag ägnar min tid åt politik
            därför att jag tycker att det skulle vara kul att de rika blev
            rikare och att de som har det svårt skulle få det svårare. Men
            låt oss inte fastna i den diskussionen.
          </note>
          <note>
            Hade Camilla Sköld Jansson lyssnat noggrant på vad jag sade skulle
            hon ha hört att jag underströk att arbetsrätten gör att de som
            i dag står utanför arbetsmarknaden har svårt att komma in på den.
            Arbetsrätten gör att de som var sist in klassas ut först. Det
            är förklaringen till att sysselsättningsminskningen för afrikanska
            medborgare i Sverige är 20 %. Det är klart att det när man nu
            drar ned blir de som är födda någon annanstans som får betala.
          </note>
          <note>
            Arbetskraftsinvandring är en annan fråga. När det finns en arbetskraftsbrist
            i ett yrke och någon kommer till Sverige och får ett jobb i det
            yrket, kan det bidra till tillväxt. Det är till och med så att
            ekonomiskt-historiskt sett alla länder som är öppna mot omvärlden
            fungerar bättre än de som är slutna mot omvärlden.
          </note>
          <note>
            Du hänvisar till att det handlar om lönedumpning och så vidare,
            men det handlar om att ni vill kasta ut människor som i dag har
            ett jobb i Sverige, försörjer sig och bidrar till svensk välfärd.
            Det sker också varje dag att sådana människor inte får stanna.
          </note>
          <note>
            Jag vill också göra klart att, som Camilla Sköld Jansson vet,
            det nästan inte finns någon här i kammaren som verkligen står
            för ett lågskattesamhälle.
          </note>
          <note>
            Jag och några till pläderar däremot för att det kanske är bra
            att kostnaden för att anställa någon blir lite lägre och att det
            kan vara bra att ha lite lägre arbetsgivaravgift, men Camilla
            Sköld Jansson tror kanske att vi kan ha 100 %
          </note>
          <note>
            arbetsgivaravgift utan att det ändå händer någonting med arbetsrätten.
            I så fall är det oroande att du tillhör ett parti som ska styra
            Sverige.
          </note>
          <note type="speaker">
            Anf. 143 CAMILLA SKÖLD JANSSON (v) replik:
          </note>
          <note>
            Herr talman! Erik Ullenhag säger att man inte är ute efter ett
            lågskattesamhälle, men problemet är ju att ni bara går åt ett
            håll. Visst kan man tillfälligt öka sysselsättningen genom att
            göra en skattesänkning. Tillfälligt kan man kanske till och med
            öka sysselsättningen genom att försämra arbetsrätten. Men vad
            är nästa steg? Jo, det blir att ytterligare försämra arbetsrätten
            och sänka skatten ännu mer. Ni är inne i en spiral därför att
            ni inte har något annat att komma med.
          </note>
          <note>
            Vi säger: Vänd spiralen åt det andra hållet! Bygg på trygghet,
            och bygg på en stark välfärd som genererar tillväxt! Er politik
            ger en destruktiv och nedåtgående spiral, som vi med kraft kommer
            att argumentera emot.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.54 på förslag av förste vice talmannen
            att ajournera förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note type="speaker">
            Anf. 144 MARGARETA ANDERSSON (c):
          </note>
          <note>
            Herr talman! Jag börjar med att yrka bifall till reservationerna
            1 och 5.
          </note>
          <note>
            Jag står givetvis även bakom andra reservationer, men jag nöjer
            mig med att yrka bifall till de här två.
          </note>
          <note>
            Martin Luther lär ha sagt - om han citeras rätt vet jag inte:
            "Arbete befordrar hälsa och välstånd och hindrar många tillfällen
            till synd." Synden kan vi lämna därhän, men hälsa och välstånd
            tror jag faktiskt är två väldigt viktiga faktorer i livet för
            de allra flesta människor. I det fallet har Luther alldeles rätt,
            om han nu har sagt det. Har han inte sagt det så är det någon
            annan. Det är någonting som jag tror att vi ska ta fasta på på
            dessa områden som är genomgripande för människorna i vårt land.
          </note>
          <note>
            För vår del i Centerpartiet tycker vi att arbetsmarknadsområdet
            är ett väldigt viktigt område, ett högprioriterat område. Socialdemokraterna
            brukar i den politiska retoriken, i valrörelser och så där, upplevas
            ha samma uppfattning. Men under den förra mandatperioden var det
            inga ministrar här mer än någon enstaka gång. Jag kan dock inte
            påminna mig vilken gång det var.
          </note>
          <note>
            Inte heller i dag är någon minister med ansvar för arbetsmarknadsområdet
            här. Han har väl förmodligen annat att sysselsätta sig med, och
            det är ju bra för honom. Men debatten i den här kammaren blir
            kanske inte vad den kunde ha varit. Nu kommer Anders Karlsson
            att svara för regeringspartiets överväganden. Vi får väl se vad
            han har att tillföra. Men regeringen lyser med sin frånvaro.
          </note>
          <note>
            Är det möjligen så att regeringen inte tycker att man har något
            att komma med? Man reparerar hellre skador än att förebygga dem.
            Det är lättare att anställa fler direktörer på AMS än att se till
            att det blir en bättre politik för de arbetslösa. Det är lättare
            att betala ut ersättningar till a-kassan än att se till att människor
            kommer i arbete.
          </note>
          <note>
            Det här vill vi från Centerpartiets sida ändra på. Vi vill ha
            en politik som är betydligt mer individinriktad, mer decentraliserad.
            Det är faktiskt ute på arbetsplatserna, i kommunerna, som de här
            anställningsförhållandena ska komma till. Det är mellan enskilda
            individer, arbetstagare och arbetsgivare, som avtalen ska slutas.
            Då tror jag faktiskt att det är betydligt viktigare att man satsar
            resurser på basplanet än att man gör det i toppen, där AMS-
          </note>
          <note>
            direktörerna håller till.
          </note>
          <note>
            Dessutom ser inte Sverige likadant ut i hela det här långa landet.
            Vi har tätbefolkade områden med en stor, intensiv arbetsmarknad
            men där det också finns många arbetslösa, till exempel invandrare,
            människor med funktionshinder och kvinnor som börjar bli lite
            äldre och är utslitna. Sedan har vi andra arbetsmarknader, där
            det är stora avstånd och där man upplever att man kanske måste
            pendla ganska långa vägsträckor för att kunna ta ett jobb som
            finns någon annanstans.
          </note>
          <note>
            Jag tror på de kommunala arbetsförmedlingsnämnderna. Det är en
            gemensam nämnd med representanter för både kommunen och arbetsförmedlingen
            som sitter och diskuterar de här frågorna. Man har kontakt med
            arbetsmarknadens parter i de här nämnderna. De kan lösa många
            problem som behöver lösas. Där kan kontakterna komma till stånd,
            de kontakter som knyter ihop arbetslivet till en helhet.
          </note>
          <note>
            Från Centerpartiets sida vill vi ha tre spår till arbetet. Den
            som blir arbetslös ska i första hand ha en utbildning som motsvarar
            gymnasiekompetens. Det finns alldeles för många människor som
            har kanske tio femton år kvar i arbetslivet men som inte har tillräckligt
            hög kunskapsnivå. De behöver ha den här gymnasiekompetensen för
            att sedan kunna bygga vidare.
          </note>
          <note>
            Sedan vill vi också satsa på KY, kvalificerade yrkesutbildningar.
            Det krävs ganska mycket i dagens arbetsliv av dem som ska jobba.
            Många arbetsgivare efterfrågar de kunskaper som de studerande
            med en kvalificerad yrkesutbildning har. Man har dels en teoretisk
            kunskap, men dels också ganska mycket praktik i den här utbildningen.
            Det är väldigt viktigt. Men tyvärr gör regeringen något helt annat.
            Man drar alltså ned på den här utbildningen. Man drar ned några
            hundra miljoner kronor på det här området. Det tycker jag att
            man har gjort alldeles fel i. Det hör inte till arbetsmarknadsområdet,
            för det ligger under utbildningsområdet. Men det är väldigt viktigt
            för oss inom arbetsmarknadsområdet hur det här samspelet mellan
            olika myndigheter fungerar. Vi vill också satsa på komvux, så
            att man kan få den här gymnasieutbildningen på ett effektivt sätt.
          </note>
          <note>
            Sedan vill vi skapa övergångsarbetsmarknader för dem som ändå
            inte kommer ut på den vanliga arbetsmarknaden, de som har det
            lite knepigt. De har kanske en belastning av något slag med sig.
            Man kan ha en skada. Man kan ha sociala problem eller vad det
            nu är för något. De här människorna behöver komma i kontakt med
            arbetsgivare så att de får visa vad de kan, att de är människor
            att räkna med. Då är jag övertygad om att väldigt många kommer
            att komma in på den ordinarie arbetsmarknaden, men man måste få
            pröva, både från arbetsgivares och arbetstagares sida. Det vill
            vi finansiera genom att göra arbetsgivaravgifterna betydligt lägre
            för de här människorna.
          </note>
          <note>
            Prognoserna pekar tyvärr inte åt något positivt håll. Tyvärr
            är det också så att sysselsättningsökningen har ätits upp av sjukskrivningar.
            Sedan är det också så att de trepartssamtal som har förts mellan
            regeringen och arbetsmarknadens parter i ganska stor utsträckning
            verkar ha gått i kvav. Det tycker jag är väldigt synd, för jag
            tror att det är på det basplanet som de här förändringarna kan
            ske.
          </note>
          <note>
            Det finns några saker som jag tycker att regeringen borde göra
            något åt, herr talman. Det gäller till exempel den dåliga valfrihet
            som finns. Man har en arbetsförmedling att vända sig till. Det
            skulle behöva finnas fler. Arbetsförmedlingen är byråkratiskt
            uppbyggd. Det är dålig samverkan mellan myndigheter, till exempel
            mellan arbetsförmedling och försäkringskassa. Det är också dålig
            samverkan ibland mellan arbetsgivare och myndigheter. Man har
            till exempel inte lyckats särskilt bra med deltidsarbetslösheten
            för kvinnor inom vården. A-kassan är inte heller en omställningsförsäkring,
            som den skulle behöva vara. Den upplevs som ett sätt att försörja
            sig. Det ska den inte vara. Den ska vara ett skydd för den som
            blir arbetslös tills man kommer in i jobb på nytt.
          </note>
          <note>
            En fråga som har varit upp här förut, och som vi från Centerpartiets
            sida har drivit i flera år, är att höja taket för lönebidragen
            från dagens 13 700.
          </note>
          <note>
            Det har legat där i tio år ungefär. Inte ens för tio år sedan
            var 13 700 bra betalt.
          </note>
          <note>
            I
          </note>
          <note>
            dag är det nästintill uselt. Jag har hört många länsarbetsdirektörer
            och förståndare på arbetsförmedlingar som har varit förtvivlade.
            De har haft människor som har utretts färdigt, som skulle kunna
            gå tillbaka till arbetslivet efter sjukdom eller något annat,
            men som inte får jobb för att arbetsgivaren inte klarar av att
            betala den här personen fullt ut. Personen i fråga är medveten
            om att han eller hon inte kan jobba till hundra procent utan behöver
            ha lönebidrag för att arbetsgivaren ska anse det lönt att anställa
            den personen.
          </note>
          <note>
            Centerpartiet föreslog 15 000 i ett första steg. Arbetsmarknadsstyrelsen,
            alltså regeringens eget verk, har föreslagit 17 000. Det vore
            inte för mycket, för i dag blir människor i stället utslagna.
            Det handlar om att de över huvud taget ska ha en chans att fortsätta
            hos ideella organisationer och andra som i dag kämpar med att
            få ekonomin att gå ihop. De har inte råd att betala skillnaden
            mellan de pengar de får från staten och det som de ska betala,
            om de ska betala en hygglig, acceptabel lön i enlighet med de
            avtal som finns på arbetsmarknaden. Därför behöver det hända saker
            på det här området.
          </note>
          <note>
            Varför gör regeringen ingenting? Det är inte första året det
            händer. Det är åtminstone andra om inte tredje året som jag hör
            samma frågor från Arbetsmarknadsverket och människor som har hamnat
            i denna situation. Det är slöseri med pengar dessutom. Människor
            hamnar i en situation där de inte kan försörja sig själva. Då
            får vi försörja dem helt och hållet i stället för bara till en
            del.
          </note>
          <note>
            Vi har också föreslagit naturvårdsarbete. Det kan vara någonting
            som behöver göras men kanske inte är så lönsamt i dag. Det finns
            många fler frågor inom detta område som behöver tas upp. Inte
            minst behöver EU:s sysselsättningsstrategier diskuteras mycket
            mer än i dagens läge.
          </note>
          <note>
            Vi behöver lösa de här problemen på det lokala planet, där parterna
            känner varandra. Det är enskilda människor och deras behov vi
            ska värna, inte de stora byråkratiska organisationerna.
          </note>
          <note type="speaker">
            Anf. 145 CAMILLA SKÖLD JANSSON (v) replik:
          </note>
          <note>
            Herr talman! Vissa delar i Margareta Anderssons anförande kan
            jag hålla med om, inte minst när det gäller vikten av att vi faktiskt
            får till stånd en höjning av taket i lönebidraget.
          </note>
          <note>
            Vi är också överens om att arbetsmarknadspolitiken är viktig
            och högprioriterad. Om man tycker det förstår jag inte riktigt
            hur man kan göra så stora neddragningar som Centerpartiet faktiskt
            vill göra. Inte heller förstår jag hur man får det att gå ihop
            med det regionalpolitiska perspektiv som Centern ändå försöker
            ha. Därför är min fråga om ni har räknat på neddragningarna.
          </note>
          <note>
            Hur slår det till exempel i inre Norrland? Hur slår det för de
            långtidsarbetslösa där med nedtrappning i a-kassan och mindre
            arbetsmarknadsinsatser? Hur många arbetsförmedlare sägs upp? Har
            ni tittat på hur er politik slår utifrån ett regionalpolitiskt
            perspektiv?
          </note>
          <note type="speaker">
            Anf. 146 MARGARETA ANDERSSON (c) replik:
          </note>
          <note>
            Herr talman! Ja, vi har räknat på hur vår politik slår. Man kan
            inte dela upp politiken i olika block utan den hänger ihop i en
            helhet. Den viktigaste biten i sammanhanget är att se till att
            människor kommer i arbete, att sänka arbetsgivaravgifter så att
            det är möjligt för företagen att anställa människor.
          </note>
          <note>
            Sedan har vi ett skattesänkningsförslag som gynnar både dem som
            har de lägsta lönerna och de kommuner som har den lägsta skattebasen.
            De får alltså behålla mera om de inför det skatteförslag som Centerpartiet
            har fört fram i riksdagen.
          </note>
          <note>
            Att betala människor för att de går och gör ingenting leder heller
            inte någonstans. Att gå på a-kassa i inre Norrland kan inte vara
            särskilt stimulerande och leda fram till någonting. Vad man behöver
            göra är att se till att det finns möjligheter för företag och
            möjligheter för människor att få jobb i alla delar av Sverige.
            Man måste se till att det verkligen händer någonting, att man
            tar till vara den kreativitet som finns överallt, i hela landet.
          </note>
          <note type="speaker">
            Anf. 147 CAMILLA SKÖLD JANSSON (v) replik:
          </note>
          <note>
            Herr talman! Jag tror att det är viktigt att se på det ur ett
            regionalpolitiskt perspektiv. Det kanske vi kan återkomma till.
            Arbetsmarknadspolitiken fyller ju flera funktioner. Det handlar
            dels om att matcha arbetssökande mot de jobb som finns, dels om
            att upprätthålla och vidareutveckla kompetens och så vidare. Men
            man förlorar också en viktig omfördelningspolitik med Centerpartiets
            förslag. I samma stund som det är hög arbetslöshet i en region
            strömmar det med automatik stora pengar dit, i form av ersättning
            till a-kassa som upprätthåller efterfrågan och så vidare.
          </note>
          <note>
            Jag hoppas att Margareta Andersson tar med sig de här funderingarna.
            Jag är rätt övertygad om att ni har missat det centrala med en
            omfördelning mellan regioner med er politik. Jag som kommer från
            Norrlands inland hoppas att Maud Olofssons politik inte kommer
            att träda i kraft. Jag är övertygad om att vi skulle förlora på
            det.
          </note>
          <note type="speaker">
            Anf. 148 MARGARETA ANDERSSON (c) replik:
          </note>
          <note>
            Herr talman! Jag är nog övertygad om motsatsen. Jag menar att
            man ska ta vara på möjligheter att anställa folk, att erbjuda
            sysselsättning och arbete och inte bara upprätthålla köpkraft
            med konstlade medel, för det leder ingenstans. Människorna tappar
            både initiativförmåga och intresse. Dessutom måste vi också se
            till att det är uthålligt. Det är inte uthålligt att leva på akassa
            under ett antal månader.
          </note>
          <note>
            Jag kommer också från en del av Sverige som inte har den allra
            bästa sysselsättningsnivån. Det har blivit bättre de senaste åren.
            Men det har varit utflyttning och en hel del glesbygdsproblem
            i sydöstra Sverige. Det är viktigt att se till att man till exempel
            har en infrastruktur - goda transporter och kommunikationer. Inte
            minst bredbandsutbyggnaden är viktig i sådana områden, så att
            man kan utnyttja kunskaper som finns på annat håll. Då är man
            inte tvungen att hela tiden åka någon annanstans för att utbilda
            sig, för att få sjukvård eller för att få del av kultur, som man
            också vill om man har en högre utbildning.
          </note>
          <note>
            Det är så många faktorer som verkar tillsammans. Det är inte
            bara arbetsmarknadspolitiken. Alla politikområden är viktiga hela
            tiden. Här har vi från vårt partis sida sagt att vi satsar mera
            på att bygga ut stöden inom regionalpolitiken. Framför allt vill
            vi se till att det händer någonting positivt, att människor får
            möjlighet att arbeta i stället för att leva på bidrag för det
            är ganska improduktivt.
          </note>
          <note type="speaker">
            Anf. 149 ULF HOLM (mp):
          </note>
          <note>
            Herr talman! Låt mig först och främst få kommentera det som flera
            har varit inne på, nämligen osäkerheten om utvecklingen på arbetsmarknaden.
          </note>
          <note>
            Det är väl ganska naturligt att det är en hel del osäkerhet.
            Tack och lov kanske siffrorna ändras efter hand. Det finns ingen
            anledning att frångå de bedömningar som regeringen har lagt fram
            som underlag. Jag kan absolut inte skriva under på de skräckscenarier
            som vissa ledamöter ger uttryck för här om hur hemskt det skulle
            vara. Därmed inte sagt att allting är bra.
          </note>
          <note>
            Sysselsättningsmålet, att 80 % av befolkningen i åldern 20-64
            år ska ha reguljär sysselsättning är ett bra mål. Det ska vi jobba
            efter. Vi har dock lite olika åsikter om medlen för att nå dit.
          </note>
          <note>
            Några efterfrågar här nya tag i arbetsmarknadspolitiken. Låt
            mig då föra fram ett exempel på förslag som Miljöpartiet har drivit
            igenom, nämligen försöket med friåret som nu pågår i tolv kommuner
            runtom i landet. Man får rätt att ta fritt från sitt jobb i upp
            till ett år och får ersättning med 85 %
          </note>
          <note>
            av akassan, under förutsättning att arbetsgivaren samtidigt erbjuder
            plats till någon som är arbetslös.
          </note>
          <note>
            Det finns inget annat ord för denna friårsreform än succé. Framför
            allt leder friåret till välfärdsförbättringar och möjligheten
            att bryta den ökande trenden av sjukskrivningar på grund av stress.
            Vi ser också en minskning av arbetslösheten och på lång sikt finns
            goda chanser att friårsreformen kan bidra till att permanent sänka
            arbetslöshetsnivån. Det innebär också en möjlighet för den person
            som varit arbetslös en längre period att komma in i arbetslivet
            och inte bli fast i långtidsarbetslöshet. Det är ju det värsta
            som kan hända.
          </note>
          <note>
            Det innebär också en god chans för den som får ett friår att
            kunna ta en andningspaus. Man kan ägna mer tid åt varandra. Det
            ger också en ökad valfrihet i arbetslivet.
          </note>
          <note>
            Det är mot bakgrund av detta mycket glädjande att Miljöpartiet
            tillsammans med Vänstern och Socialdemokraterna nått en överenskommelse
            att senast den 1 januari 2005 införa friår permanent i hela Sverige,
            med lägst samma villkor, ersättningsnivåer och omfattning per
            kommun som det nu pågående friårsförsöket innefattar. Det lovar
            gott inför framtiden.
          </note>
          <note>
            Samtidigt med detta steg hoppas jag också att det inom en snar
            framtid kommer förslag om en arbetstidsförkortning där den dagliga
            arbetstiden kan förkortas. Vi i Miljöpartiet har kämpat länge
            för att få detta till stånd, och tiden kan kanske snart vara mogen
            för att även andra partier ska inse förträffligheten med förslaget.
          </note>
          <note>
            Av regeringsförklaringen framgick att samtliga myndigheter, liksom
            kommuner och landsting, ska sätta upp mål och utarbeta handlingsplaner
            för att öka mångfalden och motverka diskrimineringen vid anställning.
            En sådan satsning skulle behövas även i den privata sektorn. Ökad
            mångfald är en tillgång och en motor för Sverige.
          </note>
          <note>
            Man blir lika ledsen varje gång man får höra hur vissa personer
            behandlas när de söker arbete eller är på sina arbetsplatser.
            Det ska inte behöva vara så i
          </note>
          <note>
            Sverige år 2002. Integrationsarbetet är viktigt för att skapa
            förutsättningar för alla att komma in på arbetsmarknaden. Därför
            är Miljöpartiet också positivt till arbetskraftsinvandring. Det
            är helt enkelt nödvändigt för framtiden och inget som man ska
            vara rädd för.
          </note>
          <note>
            Herr talman! Jämställdhetslagen har skärpts, och åtgärder för
            att komma åt löneskillnader mellan kvinnor och män har föreslagits.
            Detta till trots har inte mycket hänt. Löneskillnader finns fortfarande,
            och i stället för att minska verkar gapet tvärtom öka till kvinnors
            nackdel. En översyn och analys av tidigare beslut om skärpning
            av jämställdhetslagen ur denna aspekt är på gång. Det är bra.
            Skärpningen av lagen måste leda till att skillnaderna kan suddas
            ut. Om inte så sker är Miljöpartiet villigt att skärpa lagen ytterligare.
          </note>
          <note>
            Vi måste dock först avvakta den utredning och analys som är på
            gång.
          </note>
          <note>
            Liksom flera tidigare talare vill också jag poängtera frågan
            om höjningen av lönebidragstaket. Det är en oerhört angelägen
            uppgift för många arbetshandikappade personer som vill ha en plats
            på arbetsmarknaden. Att taket inte har höjts på tio år är en skam.
          </note>
          <note>
            Jag vill också säga något om EMU och EU:s sysselsättningsstrategi.
            De frågorna blir alltmer betydelsefulla även för svenskt vidkommande.
          </note>
          <note>
            Jag börjar med EMU. Vänstern har väckt en motion om EMU och arbetsmarknaden.
            De har också skrivit en reservation som de yrkat bifall till.
          </note>
          <note>
            Jag tycker att det ligger mycket i vad Vänstern för fram om vad
            EMU kan komma att innebära i stort. Jag sympatiserar också med
            kravet att det borde utredas vad ett svenskt medlemskap kan få
            för inverkan på svensk arbetsmarknad. Tyvärr är mycket av detta
            i dag höljt i dunkel.
          </note>
          <note>
            EMU är ett högriskprojekt eftersom det är omöjligt att förutse
            alla konsekvenser av att avhända sig den egna penningpolitiken.
            Den slutsatsen dras också i EMU-utredningen Stabiliseringspolitik
            i valutaunionen där det förutsätts att det blir svårare att stabilisera
            ekonomin inom EU än utanför. Effekten kan ur arbetsmarknadspolitiska
            aspekter bli att arbetslösheten ökar med flera procent. Detta
            kan inte vara rätt väg att gå, och det är också en anledning till
            att Miljöpartiet inte tycker att Sverige ska gå med i EMU.
          </note>
          <note>
            De som förespråkar ett svenskt EMU-medlemskap säger att det är
            för att säkra sysselsättningen och tillväxten. Det är ett ganska
            märkligt argument.
          </note>
          <note>
            Om man jämför med andra euroländer ser man att utvecklingen ser
            betydligt ljusare ut i Sverige än i de länder som i dag är med
            i EMU. Det borde leda till någon eftertanke bland EMU-anhängarna
            i Sverige.
          </note>
          <note>
            När det gäller EU:s sysselsättningsstrategi bygger detta på ett
            mellanstatligt samarbete utan bindande direktiv och lagstiftning.
            Drivkraften i processen utgörs av de gemensamma åtagandena och
            det politiska trycket - det som går under benämningen "den öppna
            samordningsmetoden" - i enlighet med
          </note>
          <note>
            Amsterdamfördraget.
          </note>
          <note>
            Vi i Miljöpartiet tycker som de flesta i Sverige, nämligen att
            vi inte ska vara med i EU. Men nu är vi medlemmar, och vi får
            göra det bästa av situationen. I och med att EU:s sysselsättningsstrategi
            inte bygger på några bindande regler från EU:s sida har jag inte
            reserverat mig i denna fråga.
          </note>
          <note>
            Vi som tillhör utskottets majoritet har också valt att lyfta
            fram en del av de problem som i praktiken finns med EU:s sysselsättningsstrategi.
            Ett exempel är Statskontorets utvärderingsrapport rörande sysselsättningssamarbetet
            i EU. Enligt rapporten är det en allmän uppfattning bland tjänstemän
            vid departement och myndigheter, och bland företrädare för arbetsmarknadens
            parter, att EU:s sysselsättningsstrategi inte nämnvärt har påverkat
            svensk politik, och att strategin är relativt okänd utanför den
            grupp av personer som direkt arbetar med den. Det är en ganska
            svidande kritik som rapporten ger.
          </note>
          <note>
            Frågan man kan ställa sig är om det över huvud taget är någon
            mening med att regeringen deltar i EU:s möten om sysselsättning.
            Mitt svar på den frågan är nog ett nej.
          </note>
          <note>
            När det gäller sysselsättningssamarbetet vill jag också beröra
            skattefrågorna. Från Miljöpartiets sida är vi starkt kritiska
            till att EU:s ministerråd och
          </note>
          <note>
            EU-kommissionen inom ramen för sysselsättningsstrategin lägger
            sig i hur och i vilken utsträckning Sverige och andra medlemsstater
            genomför skattereformer och utfärdar skatteregler. Vi menar att
            det helt och hållet måste vara en nationell angelägenhet att avgöra
            hur skattesystemet ska se ut.
          </note>
          <note>
            Avslutningsvis, herr talman, vill jag yrka bifall till utskottets
            förslag som
          </note>
          <note>
            Vänstern, Socialdemokraterna och Miljöpartiet står bakom.
          </note>
          <note type="speaker">
            Anf. 150 STEFAN ATTEFALL (kd) replik:
          </note>
          <note>
            Herr talman! Jag läste ur Konjunkturinstitutets decemberrapport
            i mitt huvudanförande och beskrev hur oroande utvecklingen var
            den närmaste tiden med stigande arbetslöshet och fallande tillväxt.
            Den oron har jag gett uttryck för, och jag blev därför glad när
            jag läste det särskilda yttrandet från
          </note>
          <note>
            Ulf Holm med anledning av EU:s sysselsättningsstrategi. Där skriver
            Ulf
          </note>
          <note>
            Holm att "jag menar dock att Sverige i stora drag i dag saknar
            en hållbar strategi på sysselsättningsområdet" och ger skarp kritik
            när det gäller kompetensutveckling, livslångt lärande, skattefrågor
            etcetera. Det låter bra.
          </note>
          <note>
            Jag tycker att det är bra att Ulf Holm delar den kritik som vi
            har mot den passiva regeringspolitiken. Jag har dock lite svårt
            att få det att gå ihop med att Ulf Holm samtidigt ska rösta igenom
            ett förslag i betänkandet som står för den passiva sysselsättningspolitiken,
            alltså en avsaknad av hållbar strategi på sysselsättningsområdet.
            Jag skulle vilja ha en förklaring till varför han kan skriva så
            och sedan rösta igenom en politik som står för det som han kritiserar.
          </note>
          <note type="speaker">
            Anf. 151 ULF HOLM (mp) replik:
          </note>
          <note>
            Herr talman! Syftningen med detta ska jämföras med vad regeringen
            går med på när det gäller EU:s sysselsättningsstrategi. I de resolutioner
            som framkommer handlar det väldigt mycket om lärande, kunskap
            och så vidare.
          </note>
          <note>
            Jag tycker att Sverige agerar på ett sätt i EU:s ministerråd,
            och uppfyller sedan inte åtagandena lika bra här hemma.
          </note>
          <note>
            Stefan Attefall vet lika väl som jag att Socialdemokraterna,
            Vänstern och
          </note>
          <note>
            Miljöpartiet har kommit överens om kompetensutvecklingspengar.
            Tyvärr har arbetet dragit ut på tiden och är fortfarande inte
            igångsatt. Det måste jag naturligtvis kritisera, men jag jobbar
            samtidigt för att vi så snart som möjligt ska nå en lösning i
            de frågorna.
          </note>
          <note type="speaker">
            Anf. 152 STEFAN ATTEFALL (kd) replik:
          </note>
          <note>
            Herr talman! Det kan vara en förklaring. Men samtidigt finns
            det skrivningar i andra reservationer som kritiserar just bristen
            på att man på hemmaplan inte lever upp till de beslut man fattar
            i EU. Precis samma kritik riktar
          </note>
          <note>
            Ulf Holm i det särskilda yttrandet där han skriver att den regering
            vi har i
          </note>
          <note>
            Sverige i stora drag saknar en hållbar strategi på sysselsättningsområdet.
          </note>
          <note>
            Det är en kraftig kritik. Det kritiserade kommer Ulf Holm att
            rösta igenom här i dag i kammaren, eller i praktiken i morgon.
            Jag får det inte riktigt att gå ihop. Det är en välkommen insikt.
            Jag hoppas att den insikten förstärks hos Miljöpartiet. Men jag
            får inte ihop det med att samtidigt ta ansvar för den politik
            man faktiskt tar ansvar för.
          </note>
          <note>
            Detta är ett problem med både Miljöpartiet och Vänsterpartiet.
            Man pratar om en sak i ett sammanhang, och sedan röstar man för
            en politik som man kritiserar och säger att man inte tror på.
            Man måste ta ansvar för de beslut man fattar och inte använda
            dubbel bokföring.
          </note>
          <note type="speaker">
            Anf. 153 ULF HOLM (mp) replik:
          </note>
          <note>
            Herr talman! Skillnaden är kanske att jag tar ansvar. Vad är
            alternativet?
          </note>
          <note>
            Stefan Attefall kan inte på allvar mena att jag ska rösta för
            de fyra borgerligas förslag. Det alternativet ser inte jag som
            möjligt. Det innehåller så pass mycket avvikelser från den politik
            som jag står för.
          </note>
          <note>
            I detta sammanhang är det betydligt lättare att göra upp med
            Socialdemokraterna och Vänstern om bland annat friårsfrågan och
            förhoppningsvis också om förslaget om förkortad arbetstid. Det
            är två viktiga inslag i arbetsmarknadspolitiken från Miljöpartiets
            sida.
          </note>
          <note type="speaker">
            Anf. 154 MARGARETA ANDERSSON (c) replik:
          </note>
          <note>
            Herr talman! Ulf Holm tog i sitt anförande upp integrationspolitiken
            och tyckte att det var bra att många utomnordiska och andra invandrare
            har fått jobb. Vad vill Miljöpartiet göra för insatser för att
            man inom offentlig sektor ska anställa proportionellt lika mycket
            invandrare som man gör i den privata sektorn? Dessa människor
            har jobb inom den privata sektorn. Varför gör inte
          </note>
          <note>
            Miljöpartiet ännu mer i den frågan om den är så viktig?
          </note>
          <note type="speaker">
            Anf. 155 ULF HOLM (mp) replik:
          </note>
          <note>
            Herr talman! Vi försöker på alla sätt att få till stånd en ändring
            här, men det tar lite tid. Jag tycker absolut att den offentliga
            sektorn bör ta ett mycket större ansvar än vad den gjort hittills
            i dessa frågor. Det är precis som Margareta Andersson säger här.
            Den privata sektorn har betydligt fler utomnordiska i arbetskraften
            än den offentliga sektorn.
          </note>
          <note type="speaker">
            Anf. 156 MARGARETA ANDERSSON (c) replik:
          </note>
          <note>
            Herr talman! Jag hoppas att det lyckas och att det blir någonting
            mer än vackra ord.
          </note>
          <note>
            Sedan har jag en annan fråga. Miljöpartiet talar väldigt mycket
            om att man ska plocka ned antalet arbetade timmar. Vi ska ha friår
            och arbetstidsförkortning. Hur ska vi först och främst finansiera
            mindre antal arbetade timmar? Hur ska vi få arbetskraft som ska
            göra allt det jobb som vi trots allt måste ha utfört i landet?
          </note>
          <note>
            Detta ska dessutom ske tillsammans med en regering som inte vill
            acceptera arbetskraftsinvandring. Det kan jag kanske i viss mån
            förstå. Vi måste också, som jag ser det, jobba ett visst antal
            timmar i landet för att klara av försörjningen.
          </note>
          <note type="speaker">
            Anf. 157 ULF HOLM (mp) replik:
          </note>
          <note>
            Herr talman! Ett av problemen är de stora ohälsotalen. Med sänkt
            arbetstid tror jag och Miljöpartiet att vi skulle må bättre och
            vara mindre sjuka. Det är en viktig förstärkning.
          </note>
          <note>
            En förkortad arbetstid kostar inte så mycket. Vi har hört många
            exempel på att det skulle fördärva hela Sveriges ekonomi. Men
            tittar man till exempel på ett land som Frankrike som har sänkt
            veckoarbetstiden har knappast dess ekonomi fallit sönder. Det
            tror jag inte heller att Sveriges skulle göra.
          </note>
          <note>
            Däremot skulle tillväxten i ett 20-årspersektiv blir något lägre
            vid sex timmars arbetsdag jämfört med åtta timmars. Men det tror
            jag är en välfärdsvinst som väldigt många av oss svenskar är beredda
            att betala för att just få tid med annat också.
          </note>
          <note type="speaker">
            Anf. 158 ERIK ULLENHAG (fp) replik:
          </note>
          <note>
            Herr talman! Till att börja med vill jag tacka Ulf Holm för att
            han snarare fokuserar på sin politik i stället för att säga att
            oppositionen har fel. Det är alltid ett problem, som jag tidigare
            har varit inne på, när makten ägnar sig åt att kritisera dem som
            inte har makten i stället för att fundera på vad man ska göra
            åt de problem som finns.
          </note>
          <note>
            Däremot delar jag inte riktigt Ulf Holms verklighetsbild. Det
            är tråkigt att vara i opposition i den meningen att man försöker
            peka på de problem som finns i samhället. Men det är ett faktum
            enligt den senaste arbetskraftsundersökningen att det är 46 300
            färre som arbetar i november 2002 än förra året.
          </note>
          <note>
            70 % av sysselsättningsökningen är sådan som har ersatt sjukskrivningar.
          </note>
          <note>
            Sysselsättningsvolymen i arbetade timmar har minskat med 2 %.
            Antalet företagare har minskat med 12 000.
          </note>
          <note>
            Jag har en första fråga. Vad har Miljöpartiet för beredskap,
            eller vad ska vi göra, för att möta den vikande sysselsättningen
            rent ekonomiskt? Var tar vi pengarna någonstans? Detta är dyrt.
          </note>
          <note>
            Jag har en andra fråga som jag är lite intresserad av. Nu har
            vi olika syn på arbetstidsfrågan. Men jag vill få en kommentar
            av Ulf Holm till Hans
          </note>
          <note>
            Karlssons uttalande. Han var tidigare ordförande i Arbetstidskommittén
            och har nu tagit avstånd från den egna överenskommelsen i den
            kommittén. Vad händer med arbetstidsfrågan härnäst?
          </note>
          <note type="speaker">
            Anf. 159 ULF HOLM (mp) replik:
          </note>
          <note>
            Herr talman! Jag hade varit väldigt lycklig om jag kunde svara
            på Erik
          </note>
          <note>
            Ullenhags sista fråga, nämligen: Vad händer nu i arbetstidsfrågan?
            Jag vet inte vad som händer just nu. Det verkar tyvärr stå still.
          </note>
          <note>
            Jag skulle gärna vilja se att man kom fram till ett försök med
            arbetstidsförkortning utifrån till exempel de erfarenheter man
            har gjort i Stockholm med förkortad arbetstid och att man skulle
            kunna gå vidare i denna fråga. Det är så mycket jag kan säga om
            just det.
          </note>
          <note>
            Det stämmer att sysselsättningen enligt den rapport som Erik
            Ullenhag refererar till är något lägre nu än för ett år sedan.
            Men man kan också titta lite på den internationella konjunkturen.
            Sverige är en del av världen. Vi berörs också av den internationella
            konjunkturen. Den har knappast varit positiv den senaste tiden.
          </note>
          <note>
            Man måste också titta på de förslag som vi har för att komma
            till rätta med det. Majoriteten i arbetsmarknadsutskottet har
            försökt att ta tag i frågan och driver ett samarbete just för
            att främja en god och uthållig tillväxt. Det gäller inte minst
            genom de förslag som vi har om skatteväxling och så vidare.
          </note>
          <note type="speaker">
            Anf. 160 ERIK ULLENHAG (fp) replik:
          </note>
          <note>
            Herr talman! Jag tror att den majoritet som bildades tidigare
            i dag vid voteringen och som drev igenom regelförändringar för
            företagare kommer att betyda mer för Sverige än en hel del som
            den sittande regeringen driver.
          </note>
          <note>
            Jag hör till dem som fortfarande har ett hopp om att vi kommer
            att se en annan majoritet i detta parlament under denna mandatperiod.
            Jag tror inte att skillnaderna är så stora att de inte går att
            överbrygga.
          </note>
          <note>
            Jag ska fastna lite grand kring arbetstidsfrågan. Min inställning
            är att den enskilde själv i högre grad ska kunna styra över sin
            arbetstid vissa perioder i livet och vissa tider. En vecka kanske
            du behöver jobba mindre och andra veckor kanske du behöver jobba
            mer. Vi ska ha en större flexibilitet i arbetstidslagen.
          </note>
          <note>
            Det är klart att den enskilde själv kommer att få betala för
            detta. Det blir effekten. Du tjänar mer pengar om du jobbar mer
            och mindre pengar om du jobbar mindre. Hur ska jag som privatperson
            betala en arbetstidsförkortning från åtta till sex timmar? Det
            är ändå den springande punkten. Innebär det att jag får 25 % lägre
            lön relativt sett mot vad jag hade haft om jag inte hade gjort
            en arbetstidsförkortning?
          </note>
          <note type="speaker">
            Anf. 161 ULF HOLM (mp) replik:
          </note>
          <note>
            Herr talman! I vissa frågor kan säkert Miljöpartiet och de fyra
            borgerliga komma överens. Småföretagarfrågan är ett exempel på
            detta. Men i det stora hela är det dock inte i så många förslag
            som vi har bildat majoritet i denna kammaren, i varje fall inte
            än.
          </note>
          <note>
            När det gäller veckoarbetstiden och att man ska kunna vara mer
            flexibel är vi från Miljöpartiet mer inne på att det är den dagliga
            arbetstiden som bör sänkas. Det gäller inte minst mot bakgrund
            av att man också ska få tid att göra mer varje dag.
          </note>
          <note>
            Det är alltså ett steg för att minska ohälsan. Man får mer tid
            för sig själv, sin familj och sina fritidsmöjligheter för att
            kunna må bra både i hemmet och på arbetsplatsen. Det är därför
            sänkningen av den dagliga arbetstiden är betydligt viktigare.
          </note>
          <note>
            Det låter fint med flexibel hantering och att arbetsgivaren ska
            kunna få bestämma mer när man ska vara ledig och så vidare. Men
            det måste vara ett samspel mellan arbetsgivare och arbetstagare.
            Annars fungerar det inte. Jag tror att det är bättre med en generell
            arbetstidsförkortning till sex timmar.
          </note>
          <note>
            Vem ska betala det? Framför allt handlar det om att det blir
            lite lägre tillväxt, vilket gör att vi alla får betala det.
          </note>
          <note>
            Men vi vinner i form av välfärdsvinster, som man tyvärr inte
            i dag kan mäta i pengar men som är mycket viktiga för att vi alla
            ska tycka att livet är skoj att leva. Vi ska också tycka att det
            är skoj att gå till jobbet och vi ska bli mindre utslitna. I dag
            känner många inte så, tyvärr. Det kan inte vara meningen med svensk
            arbetsmarknadspolitik.
          </note>
          <note type="speaker">
            Anf. 162 ANDERS KARLSSON (s):
          </note>
          <note>
            Herr talman! Jag vill först, innan jag kommer in på mitt anförande,
            säga något med anledning av det som Anders G Högmark sade om näringsutskottets
            ordförandes uttalande. Det har nog blivit något missförstånd.
            Självfallet är jag övertygad om att näringsutskottets ordförande
            och jag är överens om att också regeringen ska rätta sig efter
            de beslut som fattas här i kammaren.
          </note>
          <note>
            Jag vill bara ha det sagt innan jag börjar.
          </note>
          <note>
            Herr talman! De flesta av oss sätter likhetstecken mellan välfärd
            och ett samhälle där vi gemensamt bidrar efter förmåga och får
            del av tryggheten efter behov. Men tanken kring välfärdssamhället
            är något mycket större. Det handlar i grunden om att alla ska
            få en chans, oavsett bakgrund, ursprung eller pengar i plånboken.
            Tankarna kring välfärdssamhället föddes i arbetarrörelsens barndom
            i slutet av 1800-talet i protest mot klassamhället, som gjorde
            skillnad på besuttna och dem som saknade pengar.
          </note>
          <note>
            Hjalmar Branting, en av arbetarrörelsens pionjärer, uttryckte
            sin vision så här: Ett samhälle där alla kan förverkliga sina
            stämningars längtan.
          </note>
          <note>
            Klassamhällets systemfel var att det inte gav möjligheter till
            det stora flertalet utan bara till de redan privilegierade. Ett
            sådant samhälle kan aldrig blomstra eller utvecklas. Det är dömt
            att gå under därför att det ställer människor utanför.
          </note>
          <note>
            Medan vi socialdemokrater ser politikens möjligheter, där politiska
            beslut ska stötta och stärka dem som annars riskerar att hamna
            i underläge, säger
          </note>
          <note>
            Moderaterna och deras vänner på högerkanten att ensam ska vara
            stark. De påskiner att alltför mycket redan har gjorts för att
            stärka dem med mindre ekonomiska och kulturella resurser mot dem
            som har större resurser.
          </note>
          <note>
            Jämför det med ett sprinterlopp där bara tre tävlande av åtta
            får delta!
          </note>
          <note>
            Resten är diskade på förhand därför att de saknar pengar till
            startavgift, har utlandsklingande efternamn eller mörkare hudfärg.
          </note>
          <note>
            Därmed inte sagt att det finns anledning att romantisera över
            det svenska välfärdssamhället. Brister finns, och de ska klart
            tas på största allvar genom en aktiv arbetsmarknadspolitik.
          </note>
          <note>
            Om vi socialdemokrater blundar för hoten så mister vi förmågan
            att förstå bristen på samhällskritik som ledde till borgerlighetens
            framgångar under 80-
          </note>
          <note>
            talet, som i sin tur ledde fram till 90-talets svåra kris. Välfärdssamhället
            finns inte en gång för alla. Vi kan inte sitta nöjda och se på.
          </note>
          <note>
            Därför är socialdemokratins uppdrag att ständigt vara i opposition
            mot orättvisor därför att det ständigt pågår en kamp mellan oss
            som vill bygga och förbättra och de krafter som vill rasera och
            öka klyftorna mellan människor.
          </note>
          <note>
            Herr talman! I den här debatten tycker jag att det är viktigt
            att ha i minnet att det inte är så många år sedan som läget var
            katastrofalt i Sverige. När massarbetslösheten härjade som värst
            under våren 1994 befann sig 565 000
          </note>
          <note>
            kvinnor och män i öppen arbetslöshet eller i åtgärder. Arbetsmarknadspolitiken
            har aldrig tidigare ställts inför en större utmaning. Det har
            kostat på, och stora grupper har tvingats stå tillbaka. Nu är
            läget annorlunda. Vi har nått fyraprocentsmålet. Många människor
            har fått jobb och ökad framtidstro.
          </note>
          <note>
            Vi har visat de borgerliga domedagsprofeterna att de hade fel.
            Vi har aldrig tvekat inför de värderingar som har gällt och fortfarande
            gäller för vår politik: Alla ska vara med i den gemenskap som
            kallas välfärdssamhället.
          </note>
          <note>
            Ingen ska stå utanför. Allas vilja till delaktighet ska tillvaratas.
          </note>
          <note>
            Jag har i debatten som vanligt fått ta del av nya borgerliga
            svartmålningar av den socialdemokratiska arbetsmarknadspolitiken.
            Låt mig få återkomma till de borgerliga partiernas förslag lite
            längre fram.
          </note>
          <note>
            Herr talman! Nu står vi inför nästa stora utmaning. År 2004 ska
            80 % av den arbetsföra befolkningen ha ett jobb. Arbetslinjen
            är och förblir den framgångsrika grunden i socialdemokratisk arbetsmarknadspolitik.
            Det handlar om att var och en ska göra rätt för sig efter förmåga
            och att ingen ska lämnas utanför åt sitt eget öde.
          </note>
          <note>
            Genom att lita på människors vilja till eget ansvar och förmåga
            till egen utveckling och genom att skapa trygghet för den enskilde
            med klara och tydliga regler är jag övertygad om att vi lyckas
            också med denna uppgift.
          </note>
          <note>
            Det är med fokus på förmedling av arbete, förstärkt arbetslinje
            och åtgärder av hög kvalitet som vi markerar ett tydligt vägval
            för utformningen av framtidens arbetsmarknadspolitik.
          </note>
          <note>
            Det är framför allt fyra områden som vi vill inrikta arbetsmarknadspolitiken
            på under de närmaste åren:
          </note>
          <note>
            · 80-procentsmålet, med fokus på åtgärder för att öka de invandrade
            gruppernas tillträde till arbetsmarknaden
          </note>
          <note>
            · förbättrad matchning i syfte att förkorta sök- och vakanstiderna
            och motverka flaskhalsar
          </note>
          <note>
            · en effektiv arbetsinriktad rehabilitering så att långtidsarbetslösa
            kommer tillbaka till arbetslivet
          </note>
          <note>
            · insatser för att öka deltidsarbetslösheten.
          </note>
          <note>
            Herr talman! Jag vill här också ta upp de arbetshandikappades
            svårigheter på arbetsmarknaden. Anställning med lönebidrag, skyddat
            arbete hos offentlig arbetsgivare och anställning i Samhall är
            viktiga medel för att underlätta för arbetshandikappade att få
            ett arbete. Många åtgärder, hjälpmedel och annat stöd som i dag
            erbjuds människor med arbetshandikapp kan säkert förbättras, bli
            mer flexibla och utformas mer efter individens behov och önskemål.
            Därför har vi också tillsatt två utredningar. En ser över Samhall
            och dess framtida utformning och den andra utreder situationen
            för personer med funktionshinder i arbetslivet.
          </note>
          <note>
            Jag vill dock betona att lönebidragen å ena sidan inte får låsa
            in människor i en bestämd anställningsform, men å andra sidan
            får inte heller taket vara för lågt.
          </note>
          <note>
            Vi socialdemokrater ser starka sysselsättnings- och fördelningspolitiska
            skäl att anpassa nivån för lönebidraget på en mer realistisk nivå.
            Med tanke på de svårigheter som möter många arbetshandikappade
            som vill ha en plats i arbetslivet utgår vi från att regeringen
            prövar möjligheterna att höja lönebidragstaket.
          </note>
          <note>
            Herr talman! I min inledning varnade jag för frestelsen att skönmåla
            tillvaron. Det är med oro som jag ser att de senaste årens minskande
            arbetslöshet bland utomnordiska invandrare har bromsats upp.
          </note>
          <note>
            Integrationsverkets rapport om vardagsrasism visar att det knappast
            rör sig om stora skillnader i kunskap och utbildning utan snarare
            om strukturell diskriminering. Diskriminering är ingen slump eller
            något uttryck för några enstaka personers illvilja. Det är ett
            faktum att det kräver allas vårt ansvar att bryta den rädsla och
            okunskap som så lätt slår rot i mötet med det okända.
          </note>
          <note>
            En aktiv arbetsmarknadspolitik spelar en ovärderlig roll för
            att bryta utanförskap och bidragsberoende. Grunden för jobb ska
            läggas redan under flyktingars och invandrares första tid i Sverige.
            Våra erfarenheter pekar entydigt i en och samma riktning: Eget
            arbete med egen försörjning är nyckeln till inträde i det svenska
            samhället. Att bryta den vanmakt som många tvingas leva i är därför
            en av socialdemokratins största utmaningar under mandatperioden.
          </note>
          <note>
            Under 2002 använder AMS 165 miljoner kronor av sitt förvaltningsanslag
            för att särskilt stärka ställningen på arbetsmarknaden för personer
            med utländsk bakgrund. Denna ram utökas nu under 2003.
          </note>
          <note>
            Vid samtliga länsarbetsnämnder finns i dag särskilda mångfaldsspecialister.
          </note>
          <note>
            Dessutom ska arbetsförmedling och vägledning anpassas mer efter
            människors olika behov och förutsättningar, med individuella handlingsplaner
            som ett av flera verktyg.
          </note>
          <note>
            Svenskundervisningen ska förbättras.
          </note>
          <note>
            Nya metoder ska tas fram för validering av utländsk kunskap.
          </note>
          <note>
            Alla kommuner, landsting och myndigheter ska sätta upp mål och
            ta fram handlingsplaner för ökad mångfald och minskad diskriminering
            vid anställning.
          </note>
          <note>
            Men det räcker inte. Ett rimligt krav är därför att också privata
            arbetsgivare tar fram sådana handlingsplaner.
          </note>
          <note>
            Att anställa fler med invandrarbakgrund bör rimligen inte vara
            svårt. För många företagare måste det vara guld värt att hitta
            någon eller några med rötter i en annan kultur och med särskild
            kompetens. Språk och kunskaper om sociala koder och kulturer är
            ofta värdefulla i mötet med nya kunder, marknader och länder.
          </note>
          <note>
            Jag påstår att vår välfärd till stor del hänger på om vi lyckas
            tillvarata de många arbetslösa människor med rötter i andra länder
            som redan finns i Sverige.
          </note>
          <note>
            Herr talman! De borgerliga partierna verkar aldrig ge upp sin
            tröttsamma kamp för att försöka svärta ned den socialdemokratiska
            politiken. Med jämna mellanrum presenteras samma men långtgående
            förslag för att, som de säger, förbättra arbetsmarknadens funktionssätt.
          </note>
          <note>
            Inte heller de borgerliga partiernas budgetreservationer innehåller
            något nytt under solen. Det är samma gamla skåpmat och omkok av
            tidigare motioner. Som vanligt består borgerlighetens recept av
            inskränkningar i arbetsrätten, en bortre parentes i arbetslöshetsförsäkringen
            och en kraftig bantning av anslagen till arbetsmarknadens område.
            Löntagarnas intressen ska försvagas genom att man slår undan mattan
            för de fackliga organisationerna. Bland annat ska kollektivavtalen
            avlövas och ersättas av individuella anställningsavtal.
          </note>
          <note>
            Låt mig ta några exempel ur den borgerliga högen:
          </note>
          <note>
            · Moderaterna vill avskaffa aktivitetsgarantin.
          </note>
          <note>
            · Moderaterna vill avskaffa turordningsreglerna i LAS.
          </note>
          <note>
            · Moderaterna och Kristdemokraterna vill ersätta kollektivavtalen
            med individuella avtal.
          </note>
          <note>
            · Kristdemokraterna vill införa ungdomslöner i vissa branscher.
          </note>
          <note>
            · Folkpartiet vill spara nästan 13 miljarder nästa år och ytterligare
            några miljarder 2004 på arbetsmarknadens område.
          </note>
          <note>
            Jag medger gärna att jag har svårt att förstå logiken i en sådan
            politik -
          </note>
          <note>
            hur ökade klyftor, mindre inflytande för den enskilde på arbetsplatsen
            och mer av otrygghet och oro ska kunna leda till en bättre arbetsmarknad.
            Denna ekvation får jag inte att gå ihop.
          </note>
          <note>
            På punkt efter punkt radar de borgerliga partierna upp försämringar
            för de arbetslösa, ofta snyggt förpackade med fagert tal om att
            den enskilda människan ska sättas i centrum men med ett innehåll
            som lär få förödande konsekvenser om det skulle omsättas i praktiken:
          </note>
          <note>
            · Med sin omställningspeng vill de smygvägen införa en bortre
            parentes i arbetslöshetsförsäkringen. Det är ingenting annat än
            kränkande. Den arbetslöse ska tacksamt stå med mössan i hand och
            ta emot den peng som anses lämplig för just honom eller henne.
          </note>
          <note>
            · Ökad egenfinansiering av a-kassan innebär tre till fyra gånger
            högre kostnader för den enskilde än i dag.
          </note>
          <note>
            · De vill lägga ned AMS för att lägga ut delar av verksamheten
            på privata bemanningsföretag.
          </note>
          <note>
            Herr talman! Frågan blir onekligen: Vilket intresse har privata
            bemanningsföretag av att etablera sig i glesbygden? Vem ska ta
            ansvar för de arbetshandikappade och långtidsarbetslösa, som inte
            är lönsamma på arbetsmarknaden?
          </note>
          <note>
            De som får betala priset för de borgerligas experimentlusta är
            de arbetslösa. Med sänkta ersättningsnivåer och nedmontering av
            arbetsförmedlingarna kommer det att bli oerhört svårt att föra
            en arbetsmarknadspolitik med omtanke om de svaga.
          </note>
          <note>
            Så gick det med det fagra talet om att sätta individen i centrum.
          </note>
          <note>
            Vi socialdemokrater avvisar bestämt tankarna på försämringar
            för de arbetslösa eller att den som haft oturen att förlora sitt
            jobb själv ska stå för arbetslöshetens kostnader genom ökad egenfinansiering
            av arbetslöshetsförsäkringen.
          </note>
          <note>
            De borgerliga partierna påstår att vi socialdemokrater tar för
            lätt på de varningstecken som arbetsmarknaden uppvisar. Men om
            det nu är som de påstår, att det finns risk för ökad arbetslöshet,
            ställer jag mig frågan: Varför vill ni i så fall montera ned den
            svenska arbetsmarknadspolitiken och samtidigt genomföra försämringar
            för de arbetslösa?
          </note>
          <note>
            Herr talman! Den socialdemokratiska arbetsmarknadspolitiken är
            framgångsrik. Det ska den fortsätta att vara. Men givetvis följer
            vi noga utvecklingen av svensk ekonomi. I slutet av november var
            3,9 % av arbetskraften öppet arbetslös. Det är visserligen en
            ökning med 0,2 procentenheter jämfört med november i fjol, men
            viktigt att notera är att de långtidsarbetslösa blir färre. Totalt
            varslades 6 700 personer om uppsägning på olika håll i landet
            under november. Det är en hög siffra men ändå inte lika hög som
            i november i fjol då varslen var fler.
          </note>
          <note>
            Herr talman! Jag vill säga några ord om den kritik som Riksdagens
            revisorer har riktat mot AMS. Mycket av kritiken mot ledningen
            och styrningen av verket har varit känd inom såväl AMS som regeringen.
            Till detta kan sägas att regeringen 2001 beslutade om ny myndighetsinstruktion
            där länsarbetsnämnderna har omvandlats till styrelser med begränsat
            ansvar. En linjär organisation har därmed tillskapats med klarare
            styrning. Jag känner mig därmed trygg i AMS utvecklingsarbete.
            Det pågår arbete med bland annat ett omfattande fempunktsprogram
            som beslutades i AMS styrelse vid årsskiftet
          </note>
          <note>
            2002/02 i syfte att komma till rätta med ledning, styrning och
            goda verksamhetsprestationer.
          </note>
          <note>
            Avslutningsvis vill jag säga att vi socialdemokrater ser det
            som angeläget att utveckla en kultur i arbetslivet som i större
            utsträckning myndigförklarar människor, en kultur som inte bara
            gynnar redan privilegierade utan som beaktar alla vuxna människors
            rätt och önskan att arbeta under anständiga arbetsvillkor, en
            kultur som gör att människor växer och utvecklas.
          </note>
          <note>
            Med den socialdemokratiska politiken har vi bevisat att det är
            genom att lita på människor och deras vilja att vara med och ta
            ansvar som man bygger ett framgångsrikt Sverige. Det är genom
            trygghet och klara regler som människor frigörs och kan vara med
            och skapa ett samhälle där alla har en plats.
          </note>
          <note>
            Herr talman! Därför vill vi fortsätta arbetet med att bygga vidare
            på
          </note>
          <note>
            Hjalmar Brantings vision: ett samhälle där alla kan förverkliga
            sina stämningars längtan.
          </note>
          <note>
            Med dessa ord vill jag yrka bifall till förslaget i betänkandet
            och avslag på samtliga reservationer.
          </note>
          <note type="speaker">
            Anf. 163 ANDERS G HÖGMARK (m) replik:
          </note>
          <note>
            Herr talman! Låt mig först konstatera att vi nu får en aktivitet
            i Regeringskansliet och ute på myndigheterna med att göra kraftfulla
            förändringar av regelsystemet. Det var uppenbart ett löfte. Att
            jag var tveksam inför de uttalanden som gjordes är ganska naturligt
            med tanke på att vi i andra sammanhang sett en viss tröghet, för
            att uttrycka det försiktigt, när regeringen ska omsätta vissa
            av riksdagens beslut. Det finns många exempel där man har dröjt
            ganska lång tid.
          </note>
          <note>
            Jag vill också ta upp en annan sak. En gång i tiden fanns det
            i katolska kyrkan en föreställning om att påven alltid var ofelbar
            när han uttalade sig i ämbetet, och dit går tankarna när man hör
            Anders Karlsson. Han är fullständigt ofelbar. Socialdemokratin
            representerar det ofelbara. Alla förslag och alternativ som oppositionen
            presenterar är i stort sett värdelösa.
          </note>
          <note>
            Det vore lätt att säga detta, och med viss trovärdighet, om man
            själv hade en situation där arbetslösheten var nedpressad och
            en stor andel av den arbetsföra befolkningen var i arbete. Men,
            Anders Karlsson, jag inledde mitt anförande med att uttrycka en
            stor oro över att en så stor andel av just denna arbetsföra befolkning
            var utanför arbetsmarknaden. Ni kan föra ett resonemang om och
            ha ett mål på 80 % förvärvsgrad, men vad betyder detta om vi samtidigt
            vet att sjukskrivningstalen ökar dramatiskt så att vi precis som
            tidigare får ett mindre antal timmar?
          </note>
          <note>
            Delar Anders Karlsson min och vår oro över att försörjningsbasen
            är på väg att erodera? Ser han inga problem med att en så stor
            grupp står utanför den svenska arbetsmarknaden?
          </note>
          <note type="speaker">
            Anf. 164 ANDERS KARLSSON (s) replik:
          </note>
          <note>
            Herr talman! Det är klart att jag ser en oro. Jag sade det i
            mitt anförande också. Självklart är inte allting perfekt. Mycket
            måste göras. Därför talar jag också om de kraftfulla insatser
            som ska göras, bland annat på det område som gäller dem som invandrat
            till Sverige och inte kommit ut på arbetsmarknaden. Självklart
            är det så.
          </note>
          <note>
            För övrigt finns det ett elvapunktsprogram, och det jobbas intensivt
            i Regeringskansliet med att komma till rätta med det höga sjukskrivningstal
            som vi har. Men den debatten kommer i nästa ärende så den tänker
            jag inte ta nu.
          </note>
          <note>
            Det är klart att vi måste se till att människor får jobb. Men
            trots allt har vi i Sverige en mycket hög sysselsättningsgrad.
            I era anföranden tidigare har ni talat om Europa i övrigt, och
            vid den jämförelsen har vi en mycket hög sysselsättningsgrad i
            Sverige. Men vi har lagt fast ett mål på 80 % år 2004. Det ligger
            fortfarande fast, och jag tror också att vi kommer att klara av
            det.
          </note>
          <note type="speaker">
            Anf. 165 ANDERS G HÖGMARK (m) replik:
          </note>
          <note>
            Herr talman! I och för sig är det bra att Anders Karlsson redovisar
            denna oro inför att så många står utanför arbetsmarknaden. Samtidigt
            är det på något sätt lite sent påkommet. Under sju åtta år har
            Socialdemokraterna haft möjlighet att agera, nu påstår man sig
            vilja agera.
          </note>
          <note>
            Sedan tycker jag att Anders Karlsson tar lite lätt på Riksdagens
            revisorers rapport. Det pågår en del förändringar tack vare att
            revisorerna har påpekat ett antal saker. Men det finns en svidande,
            kraftfull kritik från en enig revisionsgrupp när det gäller verksamhetsuppföljningen,
            målformuleringar, etcetera.
          </note>
          <note>
            Den skrivelse som senare blir aktuell ska arbetsmarknadsutskottet
            behandla under våren, och då får vi anledning att återkomma till
            detta.
          </note>
          <note>
            Men jag skulle vilja anknyta till den debatt vi hade tidigare
            om den kortare arbetstiden. Vad är Anders Karlssons uppfattning
            om den eroderade försörjningsbasen, som jag kallar det, när vi
            ser att för få timmar produktivt arbete finns i vårt samhälle?
            Avskriver Anders Karlsson i dag möjligheten att sänka arbetstiden
            från åtta till sex timmar? Det finns i regeringsunderlaget uppenbarligen
            partier som varmt vurmar för detta och som fortsätter att idka
            någon sorts illusionsmakeri kring att det skulle vara möjligt
            med bara begränsade effekter på sysselsättning och framför allt
            på den framtida tillväxten.
          </note>
          <note>
            Delar Anders Karlsson och socialdemokratin uppfattningen att
            man ska kunna sänka arbetstiden från åtta till sex timmar med
            bara marginella förändringar av tillväxten när man ser den här
            situationen som ger anledning till oro för försörjningsbasen?
          </note>
          <note type="speaker">
            Anf. 166 ANDERS KARLSSON (s) replik:
          </note>
          <note>
            Herr talman! Anders G Högmark använde i sitt anförande orden
            ett dödligt hot mot välfärden. Där är vi inte på samma nivå. Det
            som händer inom sjukförsäkringsområdet är inget dödligt hot mot
            välfärden. Vi ska komma till rätta med det. Det jobbas intensivt.
            Det sade jag.
          </note>
          <note>
            Sedan jämförde Anders G Högmark med Karl Oskar som flyttade härifrån
            därför att han inte hade möjlighet att bruka sin mark i fattigdomens
            Småland.
          </note>
          <note>
            Ja, han flyttade från ett dåligt Sverige. Om en företagare skulle
            flytta från
          </note>
          <note>
            Sverige i dag är det inte från ett dåligt Sverige. Det är viktigt
            hur man väljer liknelser också.
          </note>
          <note>
            Vad gäller Arbetsmarknadsverket sade jag i mitt anförande att
            styrelsen vid årsskiftet 2001/02 beslutade om ett fempunktsprogram
            som innebar att man ska ha ett gemensamt uppdrag och ett arbetsmarknadsverk,
            alltså en linjär organisation. Man ska ha ett arbetsmarknadsverk
            i omvärlden i samverkan med kommun, fack och arbetsgivarorganisationer.
            Man ska ha en ledning och styrning för en bättre uppföljning med
            kontroller av verksamheten. Man har ett kompetensbaserat lärande
            i organisationen, alltså en utbildning av samtliga i Arbetsmarknadsverkets
            organisation. Det är punkt 5, Utvärdering och förnyelse. Hela
            tiden medan man bygger upp någonting utvärderar man så att man
            verkligen ser hur det växer fram.
          </note>
          <note>
            Jag måste ändå säga att revisionsrapporten från Riksdagens revisorer
            säkert har haft sitt berättigande. Annars kan man nog säga att
            Arbetsmarknadsverket redan i dag har åtgärdat de problem som finns
            eller är på god väg och jobbar intensivt med dem. Sedan tar det
            tid att förändra saker i en stor organisation. Det är jag medveten
            om.
          </note>
          <note type="speaker">
            Anf. 167 MARGARETA ANDERSSON (c) replik:
          </note>
          <note>
            Herr talman! Anders Karlsson säger att vi använder ett hopkok
            av gamla förslag i våra motioner. En del förslag upprepar vi därför
            att vi tycker att de är goda. Man kan även ta till vara det som
            inte har blivit genomfört därför att man vill ha det genomfört.
          </note>
          <note>
            I så fall vill jag hävda att även regeringen använder hopkok,
            till exempel i fråga om att sfi-undervisningen ska förbättras.
            Jag vet inte hur många gånger jag har fått samma svar på hur man
            ska göra från den som har representerat
          </note>
          <note>
            Socialdemokraterna. Nu vill jag ha ett konkret svar: Vilka konkreta
            insatser ska göras för att sfi-undervisningen ska bli bättre,
            för att inte kunskaperna i svenska och kontakterna med andra människor
            och med arbetslivet ska vara en av de stora stötestenarna för
            invandrarna?
          </note>
          <note>
            Vad gör regeringen över huvud taget mer konkret för att få in
            fler av invandrarna, speciellt de med utomnordisk eller utomeuropeisk
            bakgrund, inom den offentliga sektorn? Jag känner till det arbete
            man utför på länsarbetsnämnderna, men det kanske rör sig om 10-15
            personer i residensstäderna.
          </note>
          <note>
            Men vad händer i hela det övriga landet? Vilka åtgärder vidtar
            regeringen där?
          </note>
          <note type="speaker">
            Anf. 168 ANDERS KARLSSON (s) replik:
          </note>
          <note>
            Herr talman! Margareta Andersson frågar hur sfi-undervisningen
            ska förbättras. Det pågår ett arbete i hela landet med sfi-undervisningen.
            Skillnaden var, och jag ska ta min egen kommun som exempel, att
            ett år fick den kommun som jag är bosatt i, som då hade ungefär
            35 000 invånare, nära 1 800
          </note>
          <note>
            nya invånare på ett år. Dem skulle vi sätta i utbildning i svenska,
            och de skulle anpassas till det svenska samhället. Det var en
            omöjlig uppgift för en kommun med det invånarantalet. Självklart
            blev också sfi-utbildningen därefter.
          </note>
          <note>
            Men i dag är det en individuell prövning av var och en som kommer
            och som ska ha utbildning i sfi. Så tror jag att det fungerar
            i de allra flesta kommuner. Man har en helt annan hantering därför
            att antalet flyktingar som kommer till kommunerna är hanterbart.
            Skillnaden är att det kom så oerhört många i början av 90-talet.
            Då var det svårt att hantera.
          </note>
          <note>
            Samtidigt kom de till vårt land när vi hade kris i ekonomin.
            Arbetslösheten steg. Välutbildade svenska medborgare i yrkesverksam
            ålder kunde inte själva få ett jobb utan vi hade oerhört höga
            arbetslöshetstal. Man måste ställa resultatet i relation till
            detta. I dag jobbar man helt annorlunda med sfiutbildningen.
          </note>
          <note type="speaker">
            Anf. 169 MARGARETA ANDERSSON (c) replik:
          </note>
          <note>
            Herr talman! Jag hoppas att det här verkligen också ger resultat
            så att människor kommer ut i arbete mycket snabbare än de har
            gjort tidigare. Men än har vi tyvärr i den statistiken inte sett
            några riktiga genombrott. Framför allt kommer det tillbaka. När
            arbetsmarknaden nu går mot en liten nedbantning är det återigen
            de här människorna som kommer att få lämna arbetsmarknaden först.
          </note>
          <note>
            Jag har också en fråga med anledning av att man ska ha en linjär
            organisation inom AMS. Jag är mycket orolig för att den linjära
            organisationen ska bli så stelbent, byråkratisk och toppstyrd
            att de intressanta idéer och förslag som kommer utifrån - från
            de olika arbetsförmedlingarna och länsarbetsnämnderna - kommer
            att försvinna i byråkrati. Som jag sade i mitt anförande ser faktiskt
            Sverige olika ut i Vetlanda, Landskrona, Stockholm och Kiruna.
          </note>
          <note>
            Det finns väldigt många olika sätt att hantera frågorna på. Därför
            tycker jag att man måste ha en mycket bra förklaring till den
            toppstyrning man inför. Så olika tror jag inte att hanteringen
            är. Dessutom behövs ingen millimeterrättvisa, för den finns inte
            och skulle inte heller vara bra för människorna, som jag ser det.
          </note>
          <note type="speaker">
            Anf. 170 ANDERS KARLSSON (s) replik:
          </note>
          <note>
            Herr talman! Jag tror att vi är överens om att det inte ska vara
            någon toppstyrning.
          </note>
          <note>
            Men det måste också vara på det viset att Arbetsmarknadsverket
            är enhetligt, att det har ett uppdrag i hela landet, så att inte
            varje arbetsförmedlare i
          </note>
          <note>
            vårt land har olika uppfattning om vad Arbetsmarknadsverkets
            uppgift är.
          </note>
          <note>
            Därför tror jag att vi är rörande överens om den organisationsförändring
            som vi antog efter arbetsmarknadsutskottets förslag om att införa
            en linjär organisation. Det var vi tydligen inte, ser jag på Margareta
            Andersson. Det var ett sätt för Arbetsmarknadsverkets chef att
            peka ända ut i organisationen, ända ut på arbetsförmedlingarna.
            Tidigare var länsarbetsnämnderna egna juridiska personer, och
            varje länsarbetsnämnd kunde göra vad den ville. Man fick inte
            genomslag för den nationella arbetsmarknadspolitiken. Det tror
            jag är viktigt.
          </note>
          <note>
            I det fempunktsprogram som Arbetsmarknadsverket har tagit fram
            finns det massiva insatser för att utbilda alla i hela organisationen.
            Då blir det ett bättre arbetsmarknadsverk än vad det har varit
            tidigare. Mängden arbetslösa personer på arbetsmarknaden är betydligt
            färre än 1994.
          </note>
          <note type="speaker">
            Anf. 171 ERIK ULLENHAG (fp) replik:
          </note>
          <note>
            Herr talman! Till att börja med vill jag konstatera att skillnaderna
            mellan folkpartistisk och socialdemokratisk arbetsmarknadspolitik
            är stora. Men man behöver inte beskriva dem som större än vad
            de är. "Vi sparar 13 miljarder", säger Anders Karlsson. Det är
            riktigt. Men 7 miljarder kompenseras i sänkta skatter, som du
            mycket väl vet.
          </note>
          <note>
            Vad gäller glesbygden, Anders Karlsson, vet du mycket väl, om
            du har läst handlingarna, att vi säger att det ska finnas en offentlig
            arbetsförmedling i de situationer där det inte kan finnas privata
            alternativ.
          </note>
          <note>
            Vad gäller de arbetshandikappade vet du mycket väl att vi anslår
            mer pengar än regeringen för att verkligen få upp lönebidragen.
            Eftersom det inte finns någon ansvarig minister här vill jag i
            det här sammanhanget fråga: När kan det komma en proposition om
            höjda lönebidragstak?
          </note>
          <note>
            Anders Karlsson är nöjd med det mesta. Är du nöjd med svensk
            integrationspolitik? Sysselsättningsnivån i Rosengård har gått
            ned från två tredjedelar till en tredjedel. Karl-Oskar och utvandring
            nämndes, det vill säga människor med utländsk bakgrund utbildas
            i Sverige och flyttar sedan till Storbritannien och får omedelbart
            jobb efter att ha upplevt utanförskap här. Är du nöjd med svensk
            integrationspolitik när människor får vänta i månader och år på
            besked om de ska få stanna eller inte? I många fall är de mer
            psykiskt nedbrutna av den behandling de har utsatts för i Sverige
            än av övergrepp de har upplevt hemma. Är du nöjd med svensk integrationspolitik?
          </note>
          <note type="speaker">
            Anf. 172 ANDERS KARLSSON (s) replik:
          </note>
          <note>
            Herr talman! Först säger Erik Ullenhag att man sparar 13 miljarder,
            men med 7 miljarder i skattesänkningar. Jo, men pengarna ska väl
            användas? Hur ska man lösa problemen i arbetsmarknadspolitiken
            med 13 miljarder mindre?
          </note>
          <note>
            Det borde vi alla kunna få svar på i kammaren i dag. Vad är det
            för arbetsmarknadspolitik som Folkpartiet vill driva med 13 miljarder
            mindre? Det svaret borde alla få.
          </note>
          <note>
            Jag kan självklart inte säga när det ska komma en proposition
            om lönebidragstaket. Det framgår starkt i betänkandet att utskottet
            ser att det kommer en höjning när regeringen så får möjlighet
            att genomföra den. Jag kan inte stå här och säga om det blir den
            1 januari eller den 1 september. Vi har varit mycket tydliga från
            utskottets sida att det måste ske en höjning av lönebidragstaket.
            När den kommer kan jag däremot inte säga.
          </note>
          <note>
            Sedan var det frågan om invandrarna på arbetsmarknaden. Självklart
            är vi inte nöjda med antalet invandrare som har kommit ut på arbetsmarknaden.
          </note>
          <note>
            Jag försökte förklara för Margareta Andersson varför vi inte
            är nöjda. Den socialdemokratiska regeringen övertog från den borgerliga
            regeringen en arbetslöshet som aldrig har varit högre under efterkrigstiden
            än 1994. Den skulle vi först brotta ned, och sedan skulle vi se
            till att de nya invandrarna som hade kommit till Sverige kom ut
            på arbetsmarknaden. Det har varit en tuff uppgift. Vi har fått
            ned arbetslösheten till 4 %. Vi har 80-procentsmålet.
          </note>
          <note>
            Vi har också målet att det ska satsas extra pengar för att få
            fler invandrare ut på arbetsmarknaden. Vi jobbar intensivt med
            den frågan från Regeringskansliets sida.
          </note>
          <note type="speaker">
            Anf. 173 ERIK ULLENHAG (fp) replik:
          </note>
          <note>
            Herr talman! Ni har haft makten sedan 1994, och det har blivit
            värre. Jag har nämnt siffran ett par gånger tidigare: Bland dem
            som är medborgare i ett afrikanskt land har sysselsättningen minskat
            med 20 % det senaste året. De tar direkt smällen när konjunkturen
            delvis vänder. Detta har skett från en extremt låg nivå. Vi är
            sämre än många andra länder.
          </note>
          <note>
            Jag lyssnade mycket noggrant på Anders Karlssons svar till Margareta
          </note>
          <note>
            Andersson. Det var oerhört bekymmersamt. Det första du gjorde
            var att göra flyktingarna, de människor som har kommit hit, till
            ett problem. Du sade att
          </note>
          <note>
            "till min stad kom det 1 800", och hur skulle du klara det? Dessa
            är en gigantisk tillgång. Men genom att låta dem sitta och vänta
            i månader och år på beslut har man misslyckats med att ta dem
            till vara. Där tror vi på individens möjligheter.
          </note>
          <note>
            Om Anders Karlsson läser not 1 på s. 115 framgår det att av besparingarna
            motsvaras 7,3 miljarder av högre egenfinansiering av arbetslöshetsförsäkringen
            kontra en skattesänkning. Nästa gång kanske vi ska skriva en rubrik,
            men man får betala med a-kasseavgift och man kompenseras genom
            en skattesänkning. Där har du 7,3 miljarder.
          </note>
          <note>
            Det är lite trist och faktiskt lite beklämmande att först höra
            Mona Sahlin i denna kammare säga att integrationspolitiken inte
            har misslyckats utan det är bara målen som inte har nåtts. Sedan
            får vi höra dig nyvaket säga att ni jobbar intensivt med denna
            fråga. Ni kan väl säga att ni faktiskt fullständigt har misslyckats,
            framför allt jämfört med andra länder.
          </note>
          <note type="speaker">
            Anf. 174 ANDERS KARLSSON (s) replik:
          </note>
          <note>
            Herr talman! Har jag någon gång, Erik Ullenhag, sagt att invandrarna
            är ett problem? För mig är de en tillgång. Om vi ska nå 80-procentsmålet,
            och om vi ska behålla en generell välfärd i vårt land, måste vi
            se till att de människorna också kommer ut på arbetsmarknaden.
            Om detta råder inget tvivel från den socialdemokratiska politikens
            sida. Invandrarna är en tillgång.
          </note>
          <note>
            Jag försökte belysa svårigheterna. I Byggnadsarbetareförbundet
            - där jag själv har arbetat - har 35 % av de yrkesverksamma medlemmarna
            varit i arbetslöshet. Sedan kom ytterligare massor av invandrare
            till olika kommuner i landet, och man klarade inte att hantera
            detta. Jag erkänner att vi inte klarade att hantera detta på vissa
            ställen. Min kommun var nog inget undantag.
          </note>
          <note>
            Det fanns på fler ställen.
          </note>
          <note>
            Nu har vi lyckats pressa tillbaka den arbetslöshet den borgerliga
            regeringen genomförde. Nu ska vi också se till att invandrarna,
            som är en tillgång för
          </note>
          <note>
            Sverige, också kommer ut på arbetsmarknaden. Försök inte hävda
            att vi tycker att invandrare är en belastning. Jag vill klart
            deklarera från talarstolen att de är en tillgång.
          </note>
          <note>
            De 13 miljarderna är en besparing. Vad är det ni ska spara på
            i arbetsmarknadspolitiken med de 13 miljarderna, Erik Ullenhag?
            Jag fick inget svar, och du får säkert en chans att komma tillbaka
            någon annan gång.
          </note>
          <note type="speaker">
            Anf. 175 STEFAN ATTEFALL (kd) replik:
          </note>
          <note>
            Herr talman! Anders Karlssons anförande var en demagogisk ordkaskad.
          </note>
          <note>
            Vi kände hur maten rycktes ur munnen på oss från 1800-talet och
            fram till
          </note>
          <note>
            1994, då tydligen allt elände också fanns eftersom det då var
            en borgerlig regering. Jag kan kontra med att våren 1991 försvann
            1 000 jobb om dagen.
          </note>
          <note>
            Så kan vi hålla på och jämföra.
          </note>
          <note>
            Det intressanta var att ordkaskaden var snarare ett försök att
            dölja fakta.
          </note>
          <note>
            Vad Anders Karlsson och Socialdemokraterna har lyckats med under
            de åtta nio åren är att flytta människor och statsutgifter från
            kolumnen Öppen arbetslöshet till Sjukskrivningskontot.
          </note>
          <note>
            Konjunkturinstitutet skriver i sin rapport som kom häromdagen
            att arbetslösheten nu stiger upp till 4,4 % under nästa år. Målet
            om att 80 % av befolkningen i åldern 20-64 år ska vara sysselsatta
            på den reguljära arbetsmarknaden 2004 kommer inte att klaras.
          </note>
          <note>
            Det är en dyster prognos som Konjunkturinstitutet pekar på och
            som vi har varnat för. I detta läge kör Anders Karlsson med demagogiska
            angrepp och svepande anklagelser och också direkta lögner, till
            exempel att Kristdemokraterna vill ersätta kollektivavtal med
            individuella avtal. Visa mig i denna kammare den reservationstexten
            eller den motionstexten. Jag har haft den debatten förut med Anders
            Karlsson om felaktigheter från Socialdemokraternas sida, och då
            backade han i talarstolen. Jag hoppas att han gör det denna gång
            också.
          </note>
          <note>
            Vilken beredskap har Anders Karlsson och Socialdemokraterna för
            att hantera utvecklingen på arbetsmarknaden, den stigande arbetslösheten
            och det faktum att målet om 80 % i arbete inte kommer att nås,
            såvida inte sjukskrivningarna ska öka ännu mer än i dag? De sjukskrivna
            räknas också som sysselsatta enligt det märkliga sätt att räkna
            som används.
          </note>
          <note type="speaker">
            Anf. 176 ANDERS KARLSSON (s) replik:
          </note>
          <note>
            Herr talman! Sysselsättningen har de facto ökat och ökar fortfarande
            i landet. Det är riktigt att sysselsättningsgraden har sjunkit
            lite grann sedan november förra året, men faktum är att antalet
            sysselsatta är betydligt högre i dag än 1994. Jag kan inte de
            exakta siffrorna - kanske Stefan Attefall kan dem. Men inte ens
            Stefan Attefall kan väl mena att vi skulle ha misslyckats kapitalt
            med arbetsmarknadspolitiken när han säger det?
          </note>
          <note>
            Vi har genom en aktiv arbetsmarknadspolitik, bland annat genom
            att gå från ett passivt till ett aktivt arbetssökande och genom
            aktivitetsgarantin, också sett till att de långtidsinskrivna på
            arbetsförmedlingen har fått mycket större möjlighet att komma
            ut på arbetsmarknaden. Det har de också gjort.
          </note>
          <note type="speaker">
            Anf. 177 STEFAN ATTEFALL (kd) replik:
          </note>
          <note>
            Herr talman! Visst har sysselsättningen förbättrats sedan 1994.
            Vi har också haft en tid med en lång internationell högkonjunktur.
            Som jag sade i mitt anförande är det intressanta hur Sverige under
            en längre tidsperiod, i samma internationella högkonjunktur, hävdar
            sig jämfört med andra länder.
          </note>
          <note>
            Jag kunde då visa att vi är på elfte plats av 14 EU-länder. Vi
            lyckas alltså sämre än grannländer och likartade länder i omvärlden
            att skapa nya jobb när konjunkturen är god. Sedan kan man säkert
            välja ut ett och annat år när siffrorna är sämre, men det är den
            långsiktiga trenden.
          </note>
          <note>
            Som jag sade har kostnaderna för arbetslöshet och sjukskrivningar
            varit konstanta sedan 1995, men vi har flyttat dem från öppen
            arbetslöshet till sjukskrivningar och förtidspensioneringar. Det
            är den dystra sanningen. Antalet arbetade timmar, antalet människor
            i verkligt arbete, har ökat ytterst marginellt.
          </note>
          <note>
            Här ligger misslyckandet, att man inte har kunnat utnyttja konjunkturen
            bättre och fått mera fart på näringslivet.
          </note>
          <note>
            Vi går nu mot en utveckling där arbetslösheten börjar stiga kraftigt,
            och fortfarande skenar sjukskrivningskostnaderna. Vad har då socialdemokratin
            för beredskap, för recept? Bara det faktum att a-kasseutgifterna
            stiger med en budgeteringsmarginal på 300 miljoner kronor, som
            är felräkningspengar i sammanhanget, gör att man inte ens tål
            en ökning av a-kassesutgifterna, än mindre för offensiva arbetsmarknadspolitiska
            åtgärder.
          </note>
          <note>
            Vilken beredskap har Socialdemokraterna? Förklara för oss! Vilken
            beredskap har ni för att hantera den här utvecklingen? Det är
            stora bekymmer som Sverige står inför, och socialdemokratin pratar
            bara om 1800-talet och gamla goda tider.
          </note>
          <note type="speaker">
            Anf. 178 ANDERS KARLSSON (s) replik:
          </note>
          <note>
            Herr talman! Jag citerade en av arbetarrörelsens pionjärer, Hjalmar
            Branting, som började verka på 1800-talet. Jag pratade inte om
            arbetsmarknadspolitiken på 1800-talet. Det kanske hade varit bra
            om det hade funnits en sådan, så Karl Oskar hade sluppit flytta
            till Amerika.
          </note>
          <note>
            Stefan Attefall säger att arbetslösheten stiger kraftigt. Antalet
            arbetslösa var i november för ett år sedan 164 000, och i år är
            det 171 000. Är det kraftigt? I förhållande till att vi har en
            arbetskraft i landet på 4 383 000 människor är det alltså en ökning
            på 0,2 % bland de arbetslösa. Då är det inte kraftigt.
          </note>
          <note>
            Jag ska också passa på att svara Erik Ullenhag, som sade att
            arbetslösheten bland afrikanerna har ökat med 20 %. Ja, jämförelser
            i procent kan man alltid göra. Men tittar vi på antalet ser vi
            att det är 300 personer. Det är beklagligt, men 20 % låter mycket
            mer. När vi hanterar sådana här siffror är det viktigt att vi
            försöker göra det så att människor förstår. Det handlar om 300
          </note>
          <note>
            personer. Jag erkänner att det är för många, men 20 % låter helt
            annorlunda.
          </note>
          <note>
            Jag menar trots allt att den socialdemokratiska arbetsmarknadspolitiken
            har varit framgångsrik, och det ska den förbli. Jag kan inte föreställa
            mig att en socialdemokratisk regering skulle sitta overksam om
            arbetslöshetssiffrorna stiger. Då måste man göra någonting åt
            det, och det är man också beredd att göra.
          </note>
          <note type="speaker">
            Anf. 179 CAMILLA SKÖLD JANSSON (v) replik:
          </note>
          <note>
            Herr talman! Anders Karlsson, med sin fackliga bakgrund, höll
            ett väldigt engagerat anförande om arbetsrätt och så vidare. Jag
            tänkte knyta an till det och till mitt anförande om EMU-frågan.
            Det är ju inte helt enkelt - för att inte säga omöjligt - att
            kombinera ett ja till EMU med en stark arbetsrätt.
          </note>
          <note>
            I regeringens egen utredning om stabiliseringspolitik konstaterar
            man att stärkt anställningstrygghet inte hör hemma i en EMU-anpassning.
          </note>
          <note>
            Konjunkturinstitutet skriver i sin rapport från oktober: Därför
            är det bra om det i Sverige invanda rättvisetänkandet försvagas,
            anser KI, eftersom vid ett EMU-medlemskap ökar kostnaderna för
            sociala rättvisenormer. Att genomföra uppenbara försämringar för
            löntagarna lär inte ske utan motstånd.
          </note>
          <note>
            Så skriver Konjunkturinstitutet. Samma inställning finns i regeringens
            egen utredning om stabiliseringspolitik.
          </note>
          <note>
            Då kommer jag till vårt krav, som jag menar är fullt rimligt.
            I samma stund som vi fattar beslut om arbetsrätt, om arbetsmarknadspolitik
            och om sådana områden som har direkt bäring på EMU, vore det inte
            rimligt att belysa vilka skilda förutsättningar vi har inom EMU
            respektive utanför EMU?
          </note>
          <note type="speaker">
            Anf. 180 ANDERS KARLSSON (s) replik:
          </note>
          <note>
            Herr talman! Jag tycker att det är viktigt att man belyser EMU
            från alla utgångspunkter, när det nu ska folkomröstas om det.
          </note>
          <note>
            Jag är däremot fullständigt övertygad om att det inte spelar
            någon roll om vi finns i EMU eller ej, därför att lönebildningen
            måste följa den övriga europeiska nivån. Vi kommer inte att klara
            den, som vi säger, fulla sysselsättningen och nå 80-procentsmålet
            om vi inte har en lönebildning som håller sig på den europeiska
            nivån.
          </note>
          <note>
            Av det skälet ser jag inte att det skulle bli betydligt svårare
            att vara med i
          </note>
          <note>
            EMU än att stå utanför.
          </note>
          <note type="speaker">
            Anf. 181 CAMILLA SKÖLD JANSSON (v) replik:
          </note>
          <note>
            Herr talman! Stabiliseringsutredningen har tittat på det här,
            vilken påverkan och vilket tryck internationaliseringen i sig
            sätter kontra EMU-frågan.
          </note>
          <note>
            Där säger man att EMU innebär en fundamental skillnad vid ekonomiska
            kriser som specifikt träffar vårt land. Det var också den redovisningen
            vi fick från Konjunkturinstitutet när de besökte arbetsmarknadsutskottet.
            En dåligt fungerande lönebildning inom EMU får mycket mer långtgående
            negativa konsekvenser än om vi står utanför.
          </note>
          <note>
            Förhoppningsvis ska debatten nu inte komma att handla om det
            som jasidan tydligen vill, om krona eller euro, utan det blir
            en seriös debatt där man tar upp frågan om arbetsrätten. Den ska
            handla om vad regeringens egen utredning egentligen menar med
            arbetsgivarnas ökade förhandlingsstyrka, vad man menar när man
            säger att stärkt anställningstrygghet inte passar in i
          </note>
          <note>
            EMU och vilka reformer man talar om när man säger att man måste
            göra det lättare att genomföra lönesänkningar för löntagarkollektivet.
          </note>
          <note>
            Då är man inne på just de grundbultar som Anders Karlsson värnar,
            som kollektivavtal, facklig tillhörighet, facklig förhandlingsstyrka
            och så vidare.
          </note>
          <note>
            Jag hoppas att vi inom EMU-debattens ram kan återkomma till de
            här frågorna.
          </note>
          <note type="speaker">
            Anf. 182 ANDERS KARLSSON (s) replik:
          </note>
          <note>
            Herr talman! Det förs diskussioner i LO där man säger att det
            ska vara buffertfonder. Andra säger att man just ska kunna möta
            eventuella strukturförändringar i svenskt näringsliv. Det finns
            också de som säger att överskottsmålet över en konjunkturcykel
            skulle vara 3 % i stället för 2 % och att finanspolitiken skulle
            sköta det.
          </note>
          <note>
            Det viktiga är att kollektivavtalet fortfarande får behålla sin
            betydelse, att man inte underminerar kollektivavtalets roll. Där
            är det också viktigt att man inom den sociala dimensionen i EU
            verkligen belyser vikten av att det inte sker en social dumpning.
          </note>
          <note>
            Vi är inne på en EMU-debatt nu, som jag inte hade tänkt att vi
            skulle ta vid detta tillfälle. Det finns säkert anledning att
            komma tillbaka till den före folkomröstningen. Men likväl som
            det kanske finns stora fördelar med att gå in i ett EMU-medlemskap
            finns det sådant som är problem, och det måste man också försöka
            belysa i den här debatten.
          </note>
          <note>
            Det viktiga för oss är att kollektivavtalet får en fortsatt stor
            betydelse på arbetsmarknadens område i Sverige.
          </note>
          <note type="speaker">
            Anf. 183 PATRIK NORINDER (m):
          </note>
          <note>
            Herr talman! Alla som uppmärksamt och intresserat tagit del av
            AU1 -
          </note>
          <note>
            det är säkert många personer som har gjort det - har kunnat läsa
            att det råder en bred politisk enighet om att en väl fungerande
            lönebildning har betydelse för tillväxten. Så skriver nämligen
            utskottsmajoriteten i betänkandet. Det är bra.
          </note>
          <note>
            Men om man nu också menar det undrar jag varför i all sin dar
            regeringen inte gör något för att skapa ett klimat som främjar
            tillväxt. Det är staten som har ett övergripande samhällsekonomiskt
            ansvar, ett ansvar som går utöver det som parterna har för lönebildningen.
          </note>
          <note>
            Cirka en fjärdedel av vår ekonomi är i princip undantagen från
            konkurrens genom den verksamhet som bedrivs i offentlig sektor.
            Det är även där som den sämsta löneutvecklingen har varit.
          </note>
          <note>
            Även om det i dag läggs ut mer verksamhet på entreprenad uppgår
            den endast till 10 % av all primärkommunal verksamhet. Marknader
            för 300 miljarder kronor borde kunna öppnas för konkurrens. En
            effektivisering om bara
          </note>
          <note>
            5 % på den offentliga sektorns inköp av varor och tjänster skulle
            ge möjlighet att minska skatter med ungefär 20 miljarder kronor
            samtidigt som nya affärsmöjligheter för konkurrenskraftiga företag
            öppnas. Genom ökad mångfald och konkurrens inom välfärdens kärnområden
            skulle alltså såväl kvalitet som löner kunna utvecklas.
          </note>
          <note>
            Herr talman! Jag skulle kunna ställa frågan: Varför vill inte
            socialdemokraterna medverka till detta? De gör ju allt för att
            motverka en bättre fungerande vård och skola.
          </note>
          <note>
            De låga lönerna inom vård- och omsorgsyrkena gör också att det
            lönar sig dåligt att fortsätta att arbeta. Många kvinnor som arbetar
            inom de här yrkena känner att det finns inga alternativa arbeten
            att söka. Det enda som återstår när man känner sig trött och utsliten
            är sjukskrivning och sedan kanske förtidspensionering.
          </note>
          <note>
            Socialdemokrater talar gärna brett och vitt om dålig jämställdhet
            och stora löneskillnader inom näringslivet, särskilt på beslutande
            poster. Men inom
          </note>
          <note>
            Regeringskansliet har löneskillnaderna ökat med nästan 1 100
            kr sedan augusti 2001. En LO-rapport i januari 2002 visar också
            att lönegapet mellan män och kvinnor har ökat med ca 1 000 kr
            i månaden.
          </note>
          <note>
            Bland de 18 myndighetschefer som regeringen utsåg 2001 fanns
            inte en enda kvinna. Och en kvinnlig generaldirektör tjänar i
            genomsnitt 7 % mindre än sin manliga kollega. Av Sveriges 90 ambassadörer
            är endast 18 kvinnor.
          </note>
          <note>
            Förklara detta? Det vore kanske på sin plats att städa lite runt
            den egna dörren, socialdemokrater.
          </note>
          <note>
            Herr talman! Det är på tiden att Sverige skapar en arbetsmarknad
            som är mer rörlig och öppen, en arbetsmarknad som är tillgänglig
            för alla. Jag menar inte bara att det är den geografiska rörligheten
            som måste öka utan framför allt den sociala. Den stora arbetskraftsreserv
            av faktiskt arbetslösa människor som finns i Sverige måste mobiliseras,
            både för den enskildes skull och för samhällets.
          </note>
          <note>
            Det gäller att skapa ett samhällsklimat som uppmuntrar arbete
            och kunskap. Det ska alltid löna sig att arbeta och driva företag.
            Här har socialdemokratin sitt stora misslyckande. Ska fler ha
            ett meningsfullt arbete måste skatter på arbete och utbildning
            sänkas.
          </note>
          <note>
            Det handlar också om att alla människor, oavsett bakgrund, har
            kompetens som kan tas till vara om bara samhället erbjuder förutsättningar
            och möjligheter. I vårt samhälle ska alla få plats och känna genuin
            delaktighet. I
          </note>
          <note>
            vårt Sverige blir inte hundratusentals invandrare ett alibi att
            använda som argument för att inte öppna vårt samhälle för den
            nödvändiga reglerade arbetskraftsinvandring som krävs inom till
            exempel sjukvården.
          </note>
          <note>
            Herr talman! För att reformera lönebildningen behövs ett helhetsperspektiv
            och en tydlig rågång mot statlig inkomstpolitik. Lönebildning
            ska ske lokalt, så att lönerna bestäms så nära den enskildes verklighet
            som möjligt, och vara individuell. Skatten på arbete bör sänkas.
            Det är inte någon nyhet, men vi moderater föreslår till exempel
            ett grundavdrag på 50 000 kr samt ett förvärvsavdrag.
          </note>
          <note>
            Vi vill belöna utbildning och kunskap. Ta bort statsskatten som
            är att betrakta som en saktt på utbildning och kunskap!
          </note>
          <note>
            Inför en allmän obligatorisk arbetslöshetsförsäkring! Modernisera
            konfliktreglerna på arbetsmarknaden genom bland annat proportionalitet
            i förhållande till stridsåtgärdens omfattning och skada! Avskaffa
            sympatiåtgärderna!
          </note>
          <note>
            Jag har visat på några angelägna förändringar. Det finns mycket
            mer att göra för att få en rörlig och flexibel arbetsmarknad.
          </note>
          <note>
            Herr talman! Det är helt tydligt att den svenska arbetsmarknadspolitiken
            måste läggas om för att uppmuntra och stödja arbetslinjen fullt
            ut. Vi moderater vill sätta den arbetslöse i centrum. Den arbetslöse
            ska inte vara en klient hos en arbetsmarknadsmyndighet utan en
            medborgare med rätt att få kvalificerad service. Den enskilde
            måste själv få det avgörande inflytandet över vilken utbildning
            eller aktivitet som han eller hon ska satsa på för att sedan kunna
            få ett riktigt jobb.
          </note>
          <note>
            Krav måste ställas på att insatser anpassas efter varje person.
            Det förutsätter en mångfald, valfrihet och individualisering som
            nästan helt saknas i dagens AMS-system. Riksdagens revisorer,
            som var eniga, pekar också i den nyutkomna rapporten på att det
            finns stora brister inom Arbetsmarknadsverket. Arbetsmarknadspolitiken
            måste alltså förändras i grunden, och nuvarande organisation anser
            vi ska läggas ned. En ny myndighet bör i stället ersätta nuvarande
            AMV.
          </note>
          <note>
            Bland uppgifterna ska denna nya myndighet fungera som ett expertorgan
            till regeringen, där såväl regering som riksdag ska kunna få bra
            prognoser, analyser och andra underlag om arbetsmarknadsläget.
          </note>
          <note>
            I dag fungerar arbetsförmedlingarna relativt dåligt vad gäller
            att just göra det som namnet antyder: förmedla arbeten. Detta
            görs för det mesta på helt andra vägar, genom exempelvis egna
            kontakter, privata förmedlingar eller headhunting.
          </note>
          <note>
            Tillsammans med de andra borgerliga partierna föreslår vi i stället
            att servicekontor upprättas i varje kommun, en plats för såväl
            de arbetslösa som andra arbetssökande. Man anmäler sig även där
            för att få ersättning från arbetslöshetsförsäkringen. Den nya
            myndigheten bör få ansvaret för dessa och fördela anslag och lokaliseringar.
          </note>
          <note>
            Med en sådan ny myndighet bör de arbetssökande få snabbare tillgång
            till arbete. En kortare genomsnittlig söktid på fyra dagar skulle
            till exempel kunna ge en besparing på 1,4 miljarder i arbetslöshetsförsäkringen.
            Troligen kommer också förvaltningskostnaderna att minska drastiskt.
          </note>
          <note>
            Herr talman! Jag har talat om att arbetsmarknaden måste bli mer
            rörlig och öppen. Vi moderater vill att arbetsmarknadspolitiken
            ska sätta människor i arbete, inte bara bevilja dem nya bidrag
            eller åtgärder. IFAU visar att vissa åtgärder till och med har
            negativa effekter.
          </note>
          <note>
            Den arbetsmarknadspolitik som regeringen har fört de senaste
            mandatperioderna har kommit till vägs ände. Den fungerar inte.
            Den ger inte dem som är arbetslösa den bästa hjälp de kan få för
            att hitta ett nytt arbete. Därför behövs en ny arbetsmarknadspolitik
            som uppmuntrar och möjliggör individuella lösningar.
          </note>
          <note>
            Herr talman! Jag yrkar bifall till reservation nr 1.
          </note>
          <note type="speaker">
            Anf. 184 MAURICIO ROJAS (fp):
          </note>
          <note>
            Herr talman! Jag vill börja med att yrka bifall till reservation
            nr 1, 3 och
          </note>
          <note>
            6.
          </note>
          <note>
            Jag ska inte upprepa det som har sagts. Jag tror att det har
            blivit ganska tydligt att regeringen och majoriteten inte har
            en politik som fungerar i dag och inte ens en beredskap inför
            de problem som finns och som även utskottet har erkänt.
          </note>
          <note>
            Det är ganska märkligt eftersom vi lever mitt i det som vi kallar
            informationsåldern. Det verkar som om det tar ganska lång tid
            för majoriteten att få den information som finns tillgänglig,
            till exempel om antalet arbetslösa ökar eller minskar.
          </note>
          <note>
            Det är också lite problem med matematiken. Anders Karlsson sade
            att det handlar om 300 afrikaner och att det skulle betyda 20
            % mindre. Då borde det ha funnits bara 1 500 afrikaner på den
            svenska arbetsmarknaden förra året. Ett sådant påstående är fantastiskt.
            Jag hoppas att Anders Karlsson kollar siffrorna lite bättre. Det
            kan inte finnas 1 500 afrikaner allt som allt på den svenska arbetsmarknaden
            så att 20 % blir 300.
          </note>
          <note>
            I denna debatt har jag saknat det mer långsiktiga perspektivet.
            Man diskuterar mycket om detta år är bättre eller sämre än förra
            året. Det är viktigt.
          </note>
          <note>
            Men jag tror att den svenska arbetsmarknaden har långsiktiga
            problem som också är mycket viktiga. När Anders L Johansson, AMS:s
            generaldirektör, besökte arbetsmarknadsutskottet konstaterade
            han något utomordentligt viktigt. Han sade att sedan andra världskriget
            har vi lämnat varje högkonjunktur med fler människor i utanförskap
            än vid tidigare högkonjunktur. Det säger något mycket viktigt.
            Det finns långsiktiga strukturella problem på den svenska arbetsmarknaden.
            Jag ser ingenting om det i regeringens politik eller hos de partier
            som stöder regeringen. Det är en väldigt viktig sak.
          </note>
          <note>
            Vi har diskuterat om det är färre eller fler som är anställda
            november
          </note>
          <note>
            2002 än november 2001. Sanningen är att det är 8 000 färre. Det
            är den statistiska sanningen. Det kan man gå till datorn och kolla.
            Men det är mycket viktigare att vi kan gå tillbaka till 1985 och
            se att det då var fler anställda än i dag eller förra året.
          </note>
          <note>
            Vi har ett problem. Mellan 1985 och 2002 har det tillkommit 400
            000
          </note>
          <note>
            människor i arbetsför ålder. Vi har färre jobb, mer än 100 000
            färre jobb, och
          </note>
          <note>
            400 000 människor till. Vi har ett jobbunderskott på det långsiktiga
            planet på en halv miljon arbetstillfällen.
          </note>
          <note>
            Det borde diskuteras mycket mer här, och regeringen borde tänka
            mycket mer på detta. Alla dessa människor som inte är sysselsatta
            i dag befinner sig i ett utanförskap. Det kan heta socialbidrag,
            förtidspensionering eller vad som helst, men det handlar om en
            halv miljon människor. Tyvärr är en stor del av dem invandrade
            personer. Det är naturligtvis utomordentligt allvarligt, inte
            bara för att det inte är roligt att stå utanför. När det handlar
            om stora grupper människor som dessutom är avvikande och på många
            andra sätt står utanför växer mycket allvarliga konflikter i vårt
            samhälle.
          </note>
          <note>
            Om vi misslyckas med arbetsmarknadspolitiken som vi har gjort
            - en halv miljon jobbunderskott är givetvis ett misslyckande på
            lång sikt - skapar vi motsättningar. Vi skapar grogrund för det
            som vi kallar vardagsrasism och kanske för lite andra saker. Det
            är allt detta som står på spel när vi talar om arbetsmarknadspolitiken
            på lite längre sikt.
          </note>
          <note>
            När jag kom till Sverige för 28 år sedan arbetade de invandrade
            svenskarna mer än de infödda svenskarna. Under dessa 28 år har
            jag sett en katastrof inträffa. I dag finns det forskare som inte
            alls är rasister som räknar på hur mycket invandrarna kostar.
            Det är ganska bra beräkningar. Slutsatsen är att vi kostar ungefär
            30 miljarder kronor per år. Det är underskottet, vad vi ger och
            vad vi får, det vill säga: Sverige håller på att förlora pengar
            på oss.
          </note>
          <note>
            Det är en skandal. Det finns inget normalt samhälle som förlorar
            på invandrarna. Om det skulle vara det normala skulle Förenta
            staterna vara jättefattigt. Om de skulle förlora på invandrarna,
            till exempel som oss
          </note>
          <note>
            30 miljarder per år, skulle USA vara ett helt annat land i dag.
            Det är världens supermakt.
          </note>
          <note>
            Någonting mycket viktigt har fallerat i Sverige som gör att vi
            i dag har detta katastrofala resultat. Detta resultat måste jag
            bära på och mina barn och alla barn till människor som ser annorlunda
            ut. Vi blir anklagade för att vara parasiter, för att vara allt
            från muslimer till konstiga typer och dessutom i ett nytt land
            som inte är vårt land. Det är utomordentligt dumt.
          </note>
          <note>
            Det kommer förklaringar: De var så många. Vi försökte - först
            med svenskarna, verkar det som. Vi glömde de andra, men nu ska
            vi ta hand om dem också.
          </note>
          <note>
            Om det är så att ni glömde de invandrade svenskarna under den
            goda tiden har ni gjort ett katastrofalt misstag. Om det någonstans
            växer motsättningar i vårt samhälle är det när dessa människor
            som inte är födda här, som ser annorlunda ut och kanske tror på
            andra gudar står utanför. Då växer idén om parasiter och allt
            som är annorlunda.
          </note>
          <note>
            Detta är socialdemokratins, Vänsterpartiets och Miljöpartiets
            ansvar. Det är oerhört viktigt att diskutera dessa saker. Ni har
            inte bara misslyckats detta år och dessa månader. Ni har misslyckats
            på lång sikt. Det behövs mycket stora förändringar.
          </note>
          <note type="speaker">
            Anf. 185 ANDERS KARLSSON (s) replik:
          </note>
          <note>
            Herr talman! Mauricio anklagade mig för att ha läst på dåligt.
            Det är faktiskt arbetsmarknaden för utomnordiska medborgare i
            siffror från AMS. Det finns 4 400 afrikaner inskrivna på arbetsförmedlingen.
            Därav är 1 500 arbetslösa. Om Erik Ullenhag säger att arbetslösheten
            har ökat med 20 % är det för mig 300 personer.
          </note>
          <note type="speaker">
            Anf. 186 MAURICIO ROJAS (fp) replik:
          </note>
          <note>
            Herr talman! Nu är jag säker på att Anders Karlsson har problem
            med matematiken. För det första menar du väl afrikanska medborgare
            och inte alla afrikaner? För det andra: Om 4 400 fanns på arbetsmarknaden
            och 3 000
          </note>
          <note>
            ungefär var sysselsatta då är 20 % mindre 600 och inte 300.
          </note>
          <note>
            Det som jag och många andra har sagt är att sysselsättningen
            minskar med 20 %. Här är det problem med matematiken och lite
            till kanske. Det allvarliga och viktiga är det långsiktiga underskottet.
            Kan du inte säga något om den halv miljon jobb som är det långsiktiga
            underskottet på vår arbetsmarknad? Kan du inte säga någonting
            om hur ni ska ta hand om detta? Det är viktigare än dessa 20 %.
          </note>
          <note type="speaker">
            Anf. 187 ANA MARIA NARTI (fp):
          </note>
          <note>
            Herr talman! Ingen politik i världen kan skapa jobb. Det är inte
            politiken som skapar jobb. Det är människorna. För att människorna
            ska kunna skapa jobb krävs det vissa klara skapande villkor. Det
            är det som vi borde diskutera i dag. Så länge som vi säger att
            vi måste få människorna i jobb, vi måste ge jobb så talar vi fel
            språk. Vi måste hitta möjlighet att befria människornas skapande
            kraft, och det gör vi inte. Vi har ärvt det här överperspektivet
            över människan från många tidigare decennier. Det starka samhället
            ska ta hand om, skapa jobb, fixa, lösa och klara av svårigheter.
            Vi glömmer att det starka samhället lika gärna kan skapa hinder
            för människor och blockera möjligheter när det starka samhället
            stelnar till i strukturer som inte accepterar förnyelse.
          </note>
          <note>
            Efter tre år av debatter om invandrarnas arbetslöshet är det
            för mig ett fullständigt mysterium hur man kan blunda inför så
            många rapporter och vetenskapliga undersökningar som bevisar att
            AMS och arbetsmarknadspolitiken inte fungerar. Riksdagens revisorer,
            Statskontoret och Institutet för arbetsmarknadspolitisk utvärdering,
            IFAU, har gång på gång bevisat att arbetsmarknadspolitiken inte
            fungerar och att det finns mycket stora brister hos
          </note>
          <note>
            AMS.
          </note>
          <note>
            Varje gång som vi samlas här för att diskutera de här frågorna
            är det som om de här rapporterna och undersökningarna inte fanns.
            Detta är inte borgerlighetens klagosång. Detta är vetenskapliga
            undersökningar som man blundar för. Jag ska bara läsa upp en liten
            del av de här rapporterna. Jag har läst dem.
          </note>
          <note>
            De innehåller en oerhört bra pedagogik. Alla människor som sitter
            här borde faktiskt läsa dem i stället för att ägna sig åt retoriska
            övningar.
          </note>
          <note>
            Våren 2002 kommer den första utvärderingen av aktivitetsgarantin.
            Vi får då veta att arbetsförmedlarna är nöjda. Dessutom kommer
            det tydligen fram att många arbetsförmedlare inte har en aning
            om vad aktivitetsgarantin ska innebära och vilket innehåll denna
            ska ha. Vi ser också att de nya åtgärderna fylls med aktiviteter
            på olika sätt. Nästan en fjärdedel av förmedlingarna erbjuder
            inte deltagarna heltidsaktivitet.
          </note>
          <note>
            Detta är bara ett exempel, för att inte tala om Riksdagens revisorers
            senaste förgörande rapport. Om man läser den rapporten ordentligt
            kommer man till slutsatsen att vi har diskuterat fel saker under
            flera år. Eftersom de här målen för arbetsmarknadspolitiken är
            felformulerade förlorar vi bara tid med tomma ord när vi diskutera
            de här målen och om man har nått dem eller inte. Detta har klart
            och tydligt analyserats i Riksdagens revisorers rapport.
          </note>
          <note>
            Det är klart att vi behöver en mycket stor och kraftig ansträngning
            för att förnya både arbetsmarknadspolitiken och våra debatter,
            vårt sätt att titta på det här politiska området. Jag blir faktiskt
            mycket glad när jag tänker på den reformering av AMS som våra
            partier föreslår. Jag tror att den är absolut nödvändig. Det är
            bara genom att befria både de arbetslösa och arbetsförmedlarna
            från labyrinten av bestämmelser, rutiner, normer och regler som
            i dag finns på området som man kan skapa verkliga förutsättningar
            för att människor själva ska börja skapa jobb. Det är människorna
            som skapar jobben. Det är inte politiken eller byråkraterna. Kom
            ihåg det!
          </note>
          <note>
            Sedan är det en annan sak som vi måste tänka på mycket oftare.
            Vi måste sluta att säga att vi ska ge jobb till invandrarna. Vi
            måste komma ihåg att människor som kommer till det här landet
            har mycket starka erfarenheter bakom sig och de kan själva skaffa
            sig jobb om det finns förutsättningar för det, om det inte är
            för svårt. Men det är oftast väldigt svårt just på grund av förstelnade
            arbetsrutiner och förstelnade så kallade arbetsmetoder.
          </note>
          <note>
            Jag har träffat många arbetslösa invandrare, och jag arbetar
            tillsammans med dem. Jag har inte träffat en enda av dem som säger
            att han eller hon har fått hjälp på arbetsförmedlingen. Däremot
            har jag träffat invandrare som säger att den dagen som AMS läggs
            ned ska man ha kalas.
          </note>
          <note>
            Apropå den intressanta polemiken om hur många afrikaner som har
            eller inte har förlorat sina jobb vill jag säga att det inte går
            att räkna därför att vi inte har en korrekt statistik. Vi är en
            liten arbetsgrupp som jobbar för långtidsarbetslösa akademiker
            från andra länder. När vi försökte hitta möjliga deltagare i ett
            arbete med vissa mycket specifika program upptäckte vi att vi
            inte kunde hitta dessa arbetslösa. Så fort en invandrare blir
            svensk medborgare försvinner han någonstans i den anonyma massan
            av arbetslösa. Då kan man säga att man bara har 4 000 afrikaner
            på arbetsmarknaden, för de andra har blivit svenska medborgare.
            De räknas inte längre som afrikaner.
          </note>
          <note>
            Vi har en annan mycket intressant konstighet i statistiken över
            befolkningen. Det är utomlands födda. En mycket arg finländsk
            dam har en gång förklarat för mig att hennes barn var födda i
            Tyskland och alltså räknades som tyskar. Hon är finska.
          </note>
          <note>
            Hennes man är finne, men barnen som råkade födas i Tyskland är
            utomlandsfödda i Tyskland, och enligt svensk befolkningsstatistik
            är de alltså antagligen tyskar.
          </note>
          <note>
            Om vi vill ha en möjlighet att jobba ordentligt med de här frågorna
            måste vi förnya allt. Målen, arbetsmetoderna, strukturen, statistiken
            - allt måste förnyas.
          </note>
          <note>
            En annan mycket rolig historia i statistiken är de "övriga".
            Det finns en stapel i befolkningsstatistiken i vilken ingår människor
            som inte är arbetslösa, som inte studerar, som inte är långtidsjukskrivna,
            som inte är sjukpensionerade och som inte är hemmafruar men som
            är "övriga". Vi vet inte vilka de är och på vilket sätt de överlever
            från dag till dag.
          </note>
          <note>
            Det vore väldigt intressant om vi någon gång kunde få ordning
            på den mycket enkla men grundläggande del av arbetsmarknadspolitiken
            som statistiken utgör.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 19 december.)
          </note>
          <note>
            14 § Arbetsliv
          </note>
          <note>
            Föredrogs arbetsmarknadsutskottets betänkande 2002/03:AU2
          </note>
          <note>
            Utgiftsområde 14 Arbetsliv (prop. 2002/03:1 delvis).
          </note>
          <note type="speaker">
            Anf. 188 HENRIK WESTMAN (m):
          </note>
          <note>
            Fru talman! Jag ska försöka att inte förlänga debatten alltför
            mycket.
          </note>
          <note>
            Varje vardag är det uppemot 1,4 miljoner människor i vårt land
            som inte arbetar eller arbetar mindre än de önskar. Detta trots
            att de är i arbetsför ålder och skulle kunna göra en insats som
            vore värdefull för landet. De är antingen arbetslösa, i arbetsmarknadsåtgärder,
            latent arbetssökande, långtidssjukskrivna, förtidspensionerade
            eller undersysselsatta. Var fjärde människa i arbetsför ålder
            arbetar således inte, och utvecklingen visar att läget inte blir
            bättre.
          </note>
          <note>
            Den stora ökningen av långtidssjukskrivningarna under senare
            delen av
          </note>
          <note>
            90-talet har fortsatt. Ökningen utgörs till större delen av kvinnor,
            som svarar för merparten av de långvariga sjukskrivningarna. Det
            är också främst bland kvinnorna som det sker fortsatta förändringar.
            De sjukskrivna kvinnorna är i stor utsträckning anställda inom
            vård, skola och omsorg, och de blir allt yngre.
          </note>
          <note>
            Av den senaste statistiken från Riksförsäkringsverket framgår
            visserligen att ökningstakten för antalet sjukskrivna minskar,
            men samtidigt sker en kraftig ökning av antalet förtidspensionärer.
            Antalet långtidssjukskrivna är redan uppe i avskräckande höga
            tal, och om nuvarande utveckling fortsätter har vi inom ett år
            flera sjukskrivna än öppet arbetslösa. Värst är utvecklingen och
            läget inom offentlig sektor, och kostnaderna för samhället är
            mycket stora.
          </note>
          <note>
            Enligt en nyligen presenterad rapport från Riksförsäkringsverket
            har kostnaderna för sjukfrånvaron fördubblats sedan 1996. Det
            gäller för alla branscher och alla regioner. Högst ligger Norrbotten,
            och lägst ligger Kronoberg. Skillnaderna mellan länen är stora
            och har bestått sedan 1996, men trots stora skillnader mellan
            länen räcker det inte med insatser bara i de län som har de högsta
            sjukpenningkostnaderna för att nå regeringens mål om att halvera
            sjukfrånvaron.
          </note>
          <note>
            De största kostnaderna för sjukfrånvaron finns av naturliga skäl
            i de stora kommunerna, trots att dessa har låga sjuktal per invånare.
            Sanningen är faktiskt att även om sjuktalen minskar till den lägsta
            nivån, som finns i Danderyd, räcker det inte för att halvera sjukfrånvaron.
            Det räcker inte heller att enskilda branscher eller regioner med
            hög sjukfrånvaro tillfrisknar. Målet att halvera sjukfrånvaron
            nås då ändå inte.
          </note>
          <note>
            Sjukfrånvaron måste sjunka i alla branscher och alla regioner.
            Med hänsyn till den oroväckande utveckling som skett hittills
            kan konstateras att regeringen inte har lyckats stoppa utvecklingen
            och att det är tveksamt om målen med nuvarande politik verkligen
            är realistiska.
          </note>
          <note>
            Det går säkert inte att peka ut en orsak till sjukfrånvaron.
            Verkligheten är mer komplex än så. Förklaringar måste nog sökas
            bland flera olika orsaker som sammanfaller. Undersökningar visar
            att majoriteten av dem som ofta sjukskriver sig gör det av andra
            orsaker än sådana som rör arbetsplatsen.
          </note>
          <note>
            Regeringens lösning på problemet är att rikta åtgärder mot arbetsgivarna
            och arbetsplatserna. Det är fel väg att gå. Man måste i stället
            göra en bredare samhällsanalys, som innefattar både människors
            arbetsförhållanden och deras ekonomiska situation. Det måste skapas
            en öppen arbetsmarknad med större rörlighet.
          </note>
          <note>
            Arbetsmarknaden måste bli tillgänglig för alla, och den sociala
            rörligheten måste öka. Det finns studier som visar att det finns
            fler sjukskrivna i de områden där arbetsmarknaden fungerar dåligt.
            Vår nuvarande arbetsrättsliga lagstiftning motverkar byte av arbetsgivare.
            Vi moderater vill ändra på detta och införa mer flexibla regler.
            Till exempel bör turordningsreglerna avskaffas, så att fler företag
            vågar anställa fler och så att fler personer vågar byta arbete
            oftare.
          </note>
          <note>
            Offentlig sektor visar märkbart högre ohälsotal än den privata
            sektorn, även om det finns stora skillnader. Den koncentration
            till ett fåtal arbetsgivare som framför allt finns inom vård,
            skola och omsorg skapar totalt sett sämre arbetsförhållanden än
            om olika former av företag och organisationer fick konkurrera
            om både arbetskraft och konsumenter.
          </note>
          <note>
            Undersökningar visar att en påtagligt större del av dem som arbetar
            inom privata alternativ upplever att de krav som ställs på dem
            är möjliga att nå. En större mångfald av arbetsgivare inom vården,
            skolan och omsorgen skulle säkert leda till både minskat missnöje
            och minskad frustration för de anställda, vilket i sin tur skulle
            kunna minska sjukskrivningarna.
          </note>
          <note>
            Över huvud taget måste det vara politikens roll att inspirera
            och skapa möjligheter för fritt val för den enskilde och för familjer,
            inte att dirigera.
          </note>
          <note>
            Det måste bli möjligt att räcka till i vardagen. Förutsättningar
            måste skapas så att individer och familjer kan välja sina egna
            lösningar. Detta är viktigt inte minst av jämställdhetsskäl. Den
            främsta formen av oberoende är att kunna leva på sin lön och inte
            vara beroende av bidrag, och därför behövs en skattereform. Det
            bör också skapas möjligheter för den enskilde att kompetensutveckla
            sig, så att större tillfredsställelse i arbetet kan uppnås och
            att det går lättare att byta arbete om det så önskas.
          </note>
          <note>
            Jämställdhets- och kompetensutvecklingsfrågor kommer senare i
            dag att närmare tas upp av min partikollega Tobias Billström.
          </note>
          <note>
            Vad gäller anslagsförslaget under Utgiftsområde 14 har Moderata
            samlingspartiet en annan inriktning av den ekonomiska politiken
            och budgetpolitiken. Beträffande de olika anslagen kan nämnas
            att vi moderater är principiella motståndare till specialdomstolar
            och partssammansatta domstolar. Vi anser därför att Arbetsdomstolen
            bör läggas ned och att dess uppgifter bör överföras till det allmänna
            domstolsväsendet. Vi anser vidare att de fyra ombudsmän som har
            till uppgift att utöva tillsyn över diskrimineringslagstiftningen
            i arbetslivet bör slås ihop till en myndighet och slutligen att
            Medlingsinstitutets uppgifter bör begränsas.
          </note>
          <note>
            Fru talman! Givetvis står jag bakom alla våra reservationer,
            men för tids vinnande yrkar jag bifall endast till reservation
            nr 1.
          </note>
          <note type="speaker">
            Anf. 189 TINA ACKETOFT (fp):
          </note>
          <note>
            Fru talman! Regeringen har som ett av sina mål satt upp ett bra
            arbetsliv med väl fungerande arbetsvillkor, och vem kan väl inte
            skriva under på det.
          </note>
          <note>
            Men sedan går det snett någonstans, som vi har konstaterat tidigare
            här under kvällen.
          </note>
          <note>
            Folkpartiet gick till val på förändring. Ett annat Sverige är
            möjligt - tack och lov. Ibland verkar folk faktiskt tvivla på
            att det finns andra strukturer och lösningar än dem vi matats
            med i generationer. "Vi vet vad vi har men vi vet inte vad vi
            får" är den gamla klassiska devisen. Vi har en vision om ett modernare,
            mer företagsamt och kunskapsinriktat Sverige. Den största fördelen
            med ett sådant Sverige är att många fler blir behövda och delaktiga.
            Invandrare får jobb. Sjukskrivna får vård. Elever får stöd. Entreprenörer
            och kvinnor får möjligheter. Ett samhälle som inte ger hela manskapet
            plats vid årorna tappar fart. Det är det som har drabbat Sverige.
            Segregation är alltså inte bara en kränkning av de människor som
            drabbas utan också ett rent resursslöseri.
          </note>
          <note>
            Tillväxt: Vissa anser att det är ett skällsord. Om man misstar
            medel för mål kan jag förstå det, för tillväxt är faktiskt inget
            mål i sig. Det är ett medel för att nå målet, precis som att bli
            riksdagsledamot inte är något mål utan ett medel. Vi glömmer det
            ibland. Ett bättre liv för alla är faktiskt vad alla här önskar.
          </note>
          <note>
            Tillväxt är inte enkelt men det ger ju faktiskt något så enkelt
            som mer att fördela åt alla. Därför är Folkpartiet ett parti som
            skriver under på idén om tillväxtorienterad politik. Vi tror på
            sänkta skatter på arbete och företagande som ett sätt att skapa
            denna tillväxt. Vi tror på en mer rättvis skattepolitik för framför
            allt de barnfamiljer som blir väldigt klämda med det skattesystem
            vi har i dag.
          </note>
          <note>
            Arbetsrätten blev under en kort tid ett hett ämne i valrörelsen.
            Folkpartiet är inte emot arbetsrätten, som bland annat LO försökte
            få det till. Tvärtom vill vi faktiskt stärka den för till exempel
            gravida och vid föräldraledigheter.
          </note>
          <note>
            Men när till och med författarna bakom utredningen om en hållfast
            arbetsrätt börjar med att säga att mängden regler som reglerar
            arbetsrätten nu börjar närma sig den absoluta gränsen för vad
            som är hanterligt kan man kanske ana att det i sig utgör ett hinder
            för våra företagare. Det är hög tid för en rensning och förenkling
            för att få en arbetsrätt som både fungerar som det skydd det var
            tänkt som och främjar tillväxt.
          </note>
          <note>
            Folkpartiet gjorde integration till valets huvudfråga. Men Sveriges
            problem med integration gäller inte bara invandrare. Vi kan se
            tydliga exempel på bristande integration som måste rättas till
            både för de drabbades skull och ur ett tillväxtperspektiv. Vi
            har oförmågan att släppa in invandrarna på arbetsmarknaden, som
            vi talade om tidigare. Vi har brister på åtgärder mot det snabbt
            växande antalet sjukskrivningar. Vi har också avsaknaden av åtgärder
            för att släppa in funktionshindrade i samhället och på arbetsmarknaden.
          </note>
          <note>
            I morse var det över en miljon, nästan en och en halv miljon,
            människor som inte gick till jobbet fast de med en annan politik
            skulle kunna göra en insats på arbetsmarknaden. Det är klart att
            det påverkar deras självbild. De människorna känner inte att de
            är behövda.
          </note>
          <note>
            Av den dryga miljonen är ca 155 000 personer hemma för att de
            mår dåligt. 37 miljarder kronor kostade det förra året. Sjukfrånvaron
            ökar i en takt som ingen vare sig kan beräkna eller förstå i dag.
            Vad vi vet är att ökningen är störst i landstingssektorn, där
            sjukfrånvaron nu faktiskt har nått 5 %. Vi vet att det offentliga
            står för den största delen sjukskrivna. Vi vet också att det är
            en betydligt större andel kvinnor än män som blir sjukskrivna.
            Förhållandet är ungefär 60-40. Stressen slår hårdast mot kvinnor.
            Under de senaste tio åren har andelen kvinnor som har varit sjukskrivna
            mer än en månad ökar med 77 %. Motsvarande siffra för männen är
            41 %. Det är inte bra det heller.
          </note>
          <note>
            En förbättring av jämställdheten mellan könen skulle bidra till
            att förebygga ohälsa bland kvinnor.
          </note>
          <note>
            Folkpartiet har presenterat ett tiopunktersprogram som syftar
            till att minska stressen i livet - inte bara i arbetslivet utan
            i livet i stort. Det handlar bland annat om att införa en skattereduktion
            på hushållsnära tjänster, en riktad skattesänkning till barnfamiljer
            och en reformerad arbetstidslagstiftning som gör det möjligt att
            bestämma mer över vår egen tid.
          </note>
          <note>
            Vi har en mycket bristfällig samverkan mellan sjukvården, försäkringskassorna,
            den drabbade och arbetsgivarna. Bristen på vård och rehabilitering
            måste åtgärdas. Vi tror att en bättre samordning mellan i första
            hand vården och försäkringskassan dessutom frigör de ekonomiska
            resurser som behövs.
          </note>
          <note>
            Situationen är nu också så allvarligt att vi faktiskt måste se
            över vissa regelskärpningar. Vi föreslår dels vissa förändringar
            i regelverket kring läkares sjukskrivningsrätt, dels att sjukskrivna
            som erbjudits rehabilitering men inte deltagit ska få en lägre
            ersättning.
          </note>
          <note>
            Ibland kan delar av lösningar faktiskt vara barnsligt enkla.
            Riksförsäkringsverket har i veckan redovisat en studie som visat
            att sex av tio heltidssjukskrivna vill jobba åtminstone deltid.
            Det verkar ju synnerligen dumt att förhindra det.
          </note>
          <note>
            Regeringen sätter upp målet att halvera antalet sjukdagar till
            år 2008. Det är ett hedervärt mål. Men sedan då? Jag är rädd för
            att detta mål får precis samma effekt som målet att halvera arbetslösheten.
            Man fixar och tricksar med siffror och tabeller snarare än att
            man genomför någon verklig förändring för dem som drabbats. Låt
            oss hoppas att jag har fel.
          </note>
          <note>
            Om den nuvarande utvecklingen inte bryts kommer inte bara allt
            reformutrymme att försvinna. De existerande åtagandena på välfärdsområdet
            kommer också att hotas. Regeringens sätt att budgetera anslaget
            i statsbudgeten visade väl detta på ett tydligt sätt. Om det belopp
            som Riksförsäkringsverket hade äskat hade förts upp hade utgiftstaket
            brutits igenom. Så man har valt att sätta upp ett mycket lägre
            belopp - återigen genom att fixa och tricksa med kolumner och
            tabeller.
          </note>
          <note>
            Bristen på åtgärder gör att denna budgetering faktiskt blir rena
            önsketänkandet såvida inte avsikten bara är att vältra över kostnaden
            på Sveriges företagare, vilket man kanske kan luta åt att tro
            nu efter att trepartssamtalet helt plötsligt har decimerats till
            ett tvåpartssamtal.
          </note>
          <note>
            Folkpartiet tror på förebyggande insatser och egenmakt. Otaliga
            undersökningar bevisar att en viktig orsak till sjukskrivning
            är just bristen på inflytande över den egna livssituationen. Valfrihet
            är inte heller något skällsord
          </note>
          <note>
            - lika lite som tillväxt. Folkpartiet är övertygat om att det
            är genom att avskaffa monopolen inom de traditionella kvinnoyrkena
            som vi kan skapa nya arbetsplatser med nya chefsstrukturer och
            lönebilder och en annan flexibilitet.
          </note>
          <note>
            Om de anställda ges möjlighet att välja mellan arbetsgivare bidrar
            det till högre löner, förbättrade arbetsvillkor och en generell
            statushöjning för de i dag kvinnodominerade yrkena.
          </note>
          <note>
            Kvinnors lön i förhållande till mäns lön var 82 % förra året.
            Det är ingen ändring från föregående år. Pengar är inte allt,
            fru talman. Hade det varit den enda skillnaden mellan mäns och
            kvinnors liv kunde man kanske ha köpt det
          </note>
          <note>
            - fast de flesta kvinnor hade väl inte haft råd. Jämställdhetslagstiftningen
            används inte. Den fungerar inte. Den måste ses över.
          </note>
          <note>
            I dag startar mer än dubbelt så många män företag som kvinnor.
            Sverige tillhör de länder som har minst antal kvinnliga företagare.
            Jag är övertygad om att fler kvinnor kan och vill starta eget,
            men man lider helt enkelt av det här inte-kan-väl-jag-syndromet.
            Jag är övertygad om att det är fler som vill och att man kanske
            hade vågat också om det hade varit en annan struktur och enklare
            regler. Varför föds vi till exempel med en A-skattsedel? Är det
            någon som har frågat sig det? Varför är det så svårt att skaffa
            en F-skattsedel?
          </note>
          <note>
            I dag anses det dessutom fortfarande fult att ägna sig åt privat
            företagsamhet inom omvårdnadssektorn. Det anses också fult att
            vilja köpa hjälp till sitt hem. Jag har väldigt svårt att förstå
            det. I stället vill man pytsa ut miljontals kronor till lönehöjningar
            i typiska kvinnoyrken. Man vill tvinga styrelser att ta in kvinnor.
            Man vill tvinga alla till sex timmars arbetsdag. Det är kvoteringar,
            regleringar och en utbyggd offentlig sektor. Vi har hört det förr.
          </note>
          <note>
            Till sist vill jag ta upp kompetenssparande, kompetensutveckling.
            Vi är alla rörande överens om att det är en av de viktigaste frågorna
            för att behålla en stark tillväxt. Trots detta har reformer gång
            på gång skjutits på framtiden.
          </note>
          <note>
            De borgerliga partierna har en gemensam kompetensutvecklingsmotion.
            Till och med SACO och TCO ansåg att majoriteten i arbetsmarknadsutskottet
            borde läsa den. Motionens förslag var klart bättre än de förslag
            som återfanns i regeringens proposition. Tyvärr har väl inte den
            vädjan haft någon större effekt i arbetsmarknadsutskottet ännu.
          </note>
          <note>
            Utbildning är en färskvara. Vi måste ständigt utbilda oss. Systemet
            ska vara individuellt och frivilligt. Det ska bygga på en möjlighet
            för personer att göra insättningar på det egna kompetenssparkontot.
            Sparbelopppet ska kunna uppgå till ett basbelopp.
          </note>
          <note>
            Det är också viktigt att det individuella kompetenssparandet
            är lockande i förhållande till andra sparformer. Därför måste
            det råda stor valfrihet för spararna både vad gäller olika typer
            av sparande och olika sparinstitut. Konkurrens och valfrihet blir
            igen ett nyckelord för en liberal politik.
          </note>
          <note type="speaker">
            Anf. 190 ANNELIE ENOCHSON (kd):
          </note>
          <note>
            Fru talman ! I regeringsformen 1 kap. 2 § står följande "Den
            enskildes personliga, ekonomiska och kulturella välfärd skall
            vara grundläggande mål för den offentliga verksamheten. Det skall
            särskilt åligga det allmänna att trygga rätten till arbete, bostad
            och utbildning samt att verka för social omsorg och trygghet och
            för en god levnadsmiljö".
          </note>
          <note>
            Att särskilt trygga rätten till arbete och verka för en god levnadsmiljö
            -
          </note>
          <note>
            det är vad detta betänkande om arbetsliv tar upp och är alltså
            en av grundbultarna i regeringsformen. Hur väl har då regeringen
            lyckats med detta sitt uppdrag?
          </note>
          <note>
            Ser man just till begreppen "trygga rätten till arbete" och "verka
            för en god levnadsmiljö" så har regeringen fortsatt med sin sifferexercis
            och lagt ut dimridåer för att få oss att tro att verkligheten
            ser bättre ut än vad den egentligen gör. Arbetslösheten fortsätter
            att öka och ohälsan likaså men hur redovisas detta i Socialdemokraternas
            målbeskrivningar?
          </note>
          <note>
            Hur många i Sverige vet om att sjukskrivna räknas in i begreppet
            sysselsatta och att kriteriet för att vara sysselsatt är att man
            arbetar minst en timme per vecka? Den dystra och sanna bilden
            av arbetsmarknaden är att 70 % av den sysselsättningsuppgång som
            skett mellan 1997 och 2001 är ersättningsjobb för de sjukskrivna
            och förtidspensionerade. En vanlig vardag är det, som sagts innan,
            sammantaget 1,4 miljoner svenskar i arbetsför ålder som inte arbetar
            eller arbetar mindre än de önskar. Det innebär att var fjärde
            vuxen människa i arbetsför ålder inte arbetar. Är detta att arbeta
            för en god levnadsmiljö och trygg rätt till arbete, är det detta
            som socialdemokraterna på annonspelare är stolta men inte helt
            nöjda med?
          </note>
          <note>
            Fru talman! Nej, här måste till en helt annan politik för att
            vi kristdemokrater ska känna oss stolta och nöjda när det gäller
            arbetslivet. Det är viktigt att diskussionen om den ökade ohälsan
            utgår från människan i ett helhetsperspektiv. Den ökande ohälsan
            kan inte enbart bero på hur arbetslivet eller arbetsmarknaden
            fungerar. Snarare är det fråga om att människor måste få en balans
            i tillvaron mellan arbete och hem- och familjeliv.
          </note>
          <note>
            I gårdagens Svenska Dagbladet står det i en kommentar till de
            havererade trepartssamtalen att ett av skälen till de privata
            arbetsgivarnas avhopp är att beskrivningen av sjukfrånvarons orsaker
            är för snäv. Här ger Riksförsäkringsverket dem delvis rätt eftersom
            de i sina studier kommit fram till att
          </note>
          <note>
            "bara" hälften av alla sjukskrivna anser att arbetet helt eller
            delvis är orsaken till sjukskrivningen. Det gäller alltså att
            se till människans hela situation med arbete, hem och fritid för
            att få kunna få en överblick över ohälsoproblematiken.
          </note>
          <note>
            Förutom det som Stefan Attefall nämnde när han debatterade betänkandet
          </note>
          <note>
            AU1 så vill vi kristdemokrater ha följande förändringar inom
            arbetslivet för att uppnå bättre levnadsförhållanden, minska ohälsan
            och trygga arbetet:
          </note>
          <note>
            1. Gör arbetslivet barnvänligt. Detta skapar en förutsättning
            för att både kvinnor och män ska kunna utvecklas i sina yrkesroller
            och samtidigt kunna fungera i den viktiga föräldrarollen. Att
            vårda och fostra barn bör ses som en kompetenshöjande uppgift.
            Om föräldrar ges möjlighet till flexibel förläggning av arbetstiden
            skulle de kunna minska barnens dagliga vistelse i barn- eller
            skolbarnsomsorgen och vara mer tillsammans med dem. Vi kristdemokrater
            ser positivt på så kallad job-sharing, där två parter med likartad
            kompetens delar på ett jobb för att klara till exempel barnomsorgen
            på ett familjenära sätt.
          </note>
          <note>
            2. Fler aktörer och karriärvägar inom vårdsektorn. Med fler aktörer
            skulle möjligheten för både bättre arbetsförhållanden och löner
            öka, vilket i sin tur underlättar för personalen att hålla ohälsan
            borta samtidigt som kvaliteten på vården skulle öka.
          </note>
          <note>
            3. Inrätta en delegation för stress och utbrändhet där forskare
            och praktiker ingår som kan föreslå nödvändiga åtgärder mot ohälsa.
          </note>
          <note>
            4. Arbetsmiljöverket måste arbeta på ett aktivt sätt med såväl
            fysisk som psykisk ohälsa och fungera som rådgivare i arbetsmiljöfrågor.
            Verket bör även fungera som en uppsökande samarbetspartner för
            de företag, organisationer och offentliga förvaltningar som vill
            ha stöd och råd om ohälsan.
          </note>
          <note>
            5. Satsa på kompetenssparande. Utbildning och kompetens är nyckelord
            för framtidens arbetsmarknad samtidigt som utbildning alltmer
            blir en färskvara. Därför är det viktigt att införa ett system
            för sparande till kompetensutveckling. Systemet ska vara individuellt
            och frivilligt. De borgerliga har i en gemensam reservation redogjort
            för hur detta kompetenssparande kan se ut. Systemet ska bygga
            på att både arbetstagare och arbetsgivare gör insättningar på
            individuella kompetenssparkonton som ska beskattas med 15 % avkastningskatt.
            Avdrag vid inkomstbeskattningen för insättningar ska kunna göras
            upp till ett prisbasbelopp per år. Förvaltningen av dessa medel
            bör vara hos banker och finansiella institut, tycker vi borgerliga.
          </note>
          <note>
            Fru talman! I utskottsbetänkandet understryks vikten av att kvinnornas
            situation särskilt uppmärksammas i arbetet med ohälsan. Det senaste
            från
          </note>
          <note>
            Riksförsäkringsverkets statistik är att antalet personer som
            varit sjukskrivna
          </note>
          <note>
            30 dagar eller mer ökade från 138 200 år 1997 till 295 000 personer
            år 2001, en ökning med 156 800. Av dem är 63 % kvinnor. De vanligaste
            diagnoserna är depression, ångesttillstånd och stressreaktioner.
            Särskilt utsatta är anställda inom primärkommunal sektor.
          </note>
          <note>
            Svenska kvinnors förvärvsfrekvens ligger bland de högsta i världen
            och kvinnor är de som arbetar mest i hemmen. Det verkar bli en
            allt svårare uppgift att hinna med både yrkesarbete och hemarbete.
            Man vill i stället prioritera tid med barnen. Ett sätt att stödja
            kvinnor är att utforma beskattningen så att det går att köpa hushållstjänster
            till ett rimligt pris. Detta skulle få en rad omedelbara effekter.
            Rimliga priser på hushållstjänster skulle möjliggöra för även
            de med normala inkomster att köpa dessa tjänster. Det skulle också
            medföra att de personer, oftast kvinnor, som i dag utför sådana
            hushållstjänster på en svart marknad - och den är stor - skulle
            få riktiga jobb och därmed en betydande trygghet i form av lön,
            pension, försäkringar med mera.
          </note>
          <note>
            Det skulle också underlätta för många att såväl komma in på arbetsmarknaden
            som att pröva eget företagande.
          </note>
          <note>
            I arbetsmarknadsministerns frånvaro ställer jag frågan till Anders
            Karlsson: Varför är Socialdemokraterna så kvinnofientliga och
            inte vill hjälpa kvinnor att orka med ett yrkesarbete och hushållsarbete?
            Varför vill ni inte sänka skatten på hushållstjänster så att fler
            kan få hjälp i sitt hem och på detta sätt få ned ohälsan?
          </note>
          <note>
            Fru talman! Jag vill till slut yrka bifall till den kristdemokratiska
            reservationen nummer 2.
          </note>
          <note type="speaker">
            Anf. 191 CLAES VÄSTERTEG (c):
          </note>
          <note>
            Fru talman! Till att börja med vill jag yrka bifall till reservationerna
            3 och
          </note>
          <note>
            7.
          </note>
          <note>
            Under gårdagens debatt här i kammaren, och även i den här debatten,
            har det diskuterats hur vi ska minska antalet långtidssjukskrivna.
            Centerpartiet har under en lång tid kritiserat regeringen för
            att man inte har vidtagit några åtgärder för att minska ohälsan.
            Något yrvaket har den socialdemokratiska regeringen på senare
            tid föreslagit lösningar på hur man ska komma åt de problemen.
          </note>
          <note>
            Att det är yrvaket och sent påkommet visar inte minst det betänkande
            vi debatterar här vid denna sena timme. Det finns en tydlig statistik
            i betänkandet som visar på regeringens misslyckande. Tyvärr är
            också debatten kring sjukskrivningarna i många stycken enbart
            inriktad på arbetsgivarens ansvar för sjukskrivningarna. Det visar
            inte minst den senaste tidens turbulens kring trepartssamtalen,
            där det hade varit önskvärt att arbetsmarknadens parter hade kunnat
            komma överens.
          </note>
          <note>
            Ju längre tiden har gått desto tydligare har det blivit att regeringens
            utsände inte har lyckats skapa enighet. Han har inte ens lyckats
            hålla ihop gruppen.
          </note>
          <note>
            Det är inte så konstigt för mig. Fokus i samtalen verkar ha varit
            att det enbart är arbetsgivarna som har och ska ta ansvar. Jag
            ska inte förneka att arbetsgivarna har ett ansvar, men ansvaret
            vilar på så många fler än arbetsgivarna.
          </note>
          <note>
            Regeringens handlingsförlamning på det här området är tydlig
            rätt igenom. Inriktningen handlar enbart om att rehabilitera dem
            som redan blivit sjukskrivna.
          </note>
          <note>
            I det långsiktiga arbetet är det dock än viktigare att arbeta
            med att förebygga ohälsa. Ur det perspektivet är det till exempel
            anmärkningsvärt att man inte ens lyckats lägga fram den sedan
            länge utlovade folkhälsopropositionen.
          </note>
          <note>
            Fru talman! Centerpartiet har inom andra politikområden utvecklat
            sin syn på hur de vill förebygga ohälsa. Jag tänkte i dag fokusera
            lite mer på arbetsmiljöfrågorna. Vi vill förbättra och öka fokus
            på det förebyggande arbetsmiljöarbetet. En mängd skador som kan
            härledas till arbetsmiljön kan förebyggas. För att det ska bli
            möjligt krävs att kunskapen och kompetensen inom detta område
            stärks.
          </note>
          <note>
            Vi behöver öka kunskapen kring de skillnader i förutsättningar
            och behov som vi människor har, till exempel mellan kvinnor och
            män. Om vi tittar på utformningen av skiftnycklar och borrmaskiner
            ser vi att de är utformade efter den genomsnittliga handstorleken
            hos en man. Storleken på tangenter och tangentbord, liksom datormusen,
            är andra exempel på vanliga arbetsredskap som vanligtvis är utformade
            efter mäns förutsättningar - dessutom gäller det högerhänta män.
          </note>
          <note>
            Centerpartiet vill därför att regeringen gör en närmare studie
            av hur utbildningen inom arbetsmiljöområdet har utvecklats. Regeringen
            bör även föra en dialog om hur kunskapen och kompetensen inom
            arbetsmiljöområdet ytterligare kan stärkas. Ett lämpligt sätt
            att åstadkomma detta hade varit inom ramen för trepartssamtalen,
            men nu verkar inte samtalstonen vara den bästa mellan parterna
            i de samtalen.
          </note>
          <note>
            Sjukskrivningsstatistiken visar på tydliga skillnader i samhället,
            både regionalt och - som också nämnts tidigare - mellan könen.
            Kvinnorna står för en dubbelt så stor del av sjukskrivningarna
            som männen. En förklaring till detta är den höga ohälsan i offentlig
            sektor, där flertalet kvinnor arbetar.
          </note>
          <note>
            Tyvärr har forskningen kring arbetsmiljön under lång tid varit
            fokuserad på vad som är orsaken till den ökade sjukfrånvaron.
            Det ska inte förringas, men man måste också titta på detta från
            andra hållet. Vi borde göra en ordentlig undersökning av de regioner
            och de yrkesgrupper där friskhetsfaktorn är hög och se vilka faktorer
            som bidrar till att dessa yrkesgrupper och regioner är mer långtidsfriska
            än andra.
          </note>
          <note>
            Fru talman! I en tid då kunskap är den enskilt viktigaste produktionsfaktorn
            i de flesta företag, också inom de traditionella industrisektorerna,
            är det av avgörande betydelse att företag förmår förnya sina medarbetares
            kunskaper. Trots vetskapen om detta har det gjorts alltför lite
            för att underlätta arbetskraftens övergång till framtidens arbetsliv.
          </note>
          <note>
            En nyckel till detta är kompetenssparandet, vilket också har
            framförts tidigare i debatten. Vi vill se ett generöst utformat
            kompetenssparande som stimulerar både arbetstagare och arbetsgivare
            att göra avsättningar. Tyvärr är inte det system som riksdagen
            till viss del fattade beslut om i våras särskilt generöst. Enligt
            TCO-utredaren Lena Orpana kommer det att ta mellan sju och tio
            år för en genomsnittlig tjänsteman att kunna avsätta pengar som
            räcker till en termins utbildning utan inkomstbortfall. Detta
            medför risk för att arbetsgivarnas intresse att fylla på arbetstagarnas
            konton försvinner. Den enkla anledningen till det är att spartiderna
            blir orimligt långa.
          </note>
          <note>
            Centerpartiet har tillsammans med övriga borgerliga partier en
            annan form för hur kompetenssparandet ska se ut. Vi vill att både
            arbetstagare och arbetsgivare ges reella möjligheter att göra
            avsättningar. Det är en form som ger individen möjlighet att göra
            avdrag för sparandet och som ger arbetsgivaren rätt till avdrag
            för sociala avgifter vid avsättningen.
          </note>
          <note>
            Ett väl fungerande kompetenssparande är en viktig del i det livslånga
            lärandet, och det ökar människors möjlighet att på lika villkor
            utvecklas. Kompetenssparandet kan även bli en av delarna i att
            minska antalet sjukskrivningar i och med att det underlättar för
            den enskilde att byta arbetsplats eller karriär.
          </note>
          <note>
            Avslutningsvis, fru talman: För Centerpartiet är de individuella
            kompetenskontona ett verktyg för både de anställda och för företagen.
            De är ett verktyg för att man ska kunna växa och möta framtiden
            med öppna ögon. De individuella kompetenskontona ökar den anställdes
            trygghet och företagens tillgång till kompetent arbetskraft. Det
            gynnar människan, företaget och samhället i stort.
          </note>
          <note type="speaker">
            Anf. 192 ANDERS KARLSSON (s):
          </note>
          <note>
            Fru talman! Tidigare i dag har vi debatterat sysselsättning och
            arbete. Jag tänkte nu gå steget längre och prata om det goda arbetet.
            Mer än 24 timmar får aldrig dygnet, och om tiden ska räcka till
            måste det finnas en rimlig balans mellan jobb och fritid. Trots
            allt tillbringar de flesta av oss en stor del av livet just på
            jobbet. Det är viktigt att det finns kvalitet i de timmarna för
            att vi ska orka med allt det andra som vi vill göra.
          </note>
          <note>
            Jag tror att vi måste vidareutveckla en helhetssyn på arbetslivsfrågorna,
            där vi tillsammans kan forma mänskliga arbetsmiljöer. De anställda
            är redan i dag arbetsgivarens viktigaste resurs. Tyvärr märks
            detta inte alltid. Arbetsmiljön är utan tvekan en av de viktigaste
            rekryteringsfrågorna vid framtida anställningar.
          </note>
          <note>
            Men för att utveckla ett modernt arbetsliv krävs förändring av
            arbetsorganisationerna. Arbetstagarens inflytande över arbetstiden
            måste stärkas. Det har stor betydelse för människors möjlighet
            att planera sina liv och för arbetsgivaren att kunna organisera.
            Arbetsrätten bör inriktas på att minska den uppsjö av tidsbegränsade
            anställningar som finns i dag. Jag återkommer till detta lite
            senare.
          </note>
          <note>
            Sannolikt finns det ett samband mellan den kraftiga ökningen
            av sjukskrivningar och de försämringar som skett i arbetsmiljön
            under 1990-talet.
          </note>
          <note>
            Allt större grupper arbetar under arbetsförhållanden med negativ
            stress, låg egenkontroll och bristande socialt stöd - mycket beroende
            på att en stor del av skyddsombudsverksamheten försvann under
            den tiden.
          </note>
          <note>
            Orsakerna till bristande skyddsombudsverksamhet kan säkert spåras
            i lågkonjunkturens kölvatten, där tystnaden och rädslan över att
            förlora jobbet bidragit till att fler blivit sjuka. I dag står
            vi inför fullbordat faktum. Det krävs
          </note>
          <note>
            60 000 nya skyddsombud samt ökade satsningar på arbetsmiljöutbildning.
          </note>
          <note>
            Det är en verksamhet som vi nu åter vill försöka stärka. Vi föreslår
            därför ytterligare 30 miljoner till att förstärka den regionala
            skyddsombudsverksamheten, samt att 30 miljoner satsas på förstärkt
            tillsyn.
          </note>
          <note>
            Men detta räcker inte. Det måste till en förändrad syn på skyddsombudens
            roll från arbetsgivarnas sida. En god arbetsmiljö måste också
            betyda att den ses som en viktig produktionsfaktor.
          </note>
          <note>
            Fru talman! Vi socialdemokrater är oerhört angelägna om att göra
            allt vad vi kan för att motverka att människor slits ut på grund
            av dåliga arbetsmiljöer, maktlöshet i jobbet eller andra orsaker
            som gör att människor mår dåligt, som, när det vill sig illa,
            slutar i arbetsskador eller sjukskrivning. Detta i sin tur kräver
            insatser på en rad områden:
          </note>
          <note>
            · Den sjukskrivnes rätt till rehabilitering och möjligheter att
            återgå i arbete ska förbättras.
          </note>
          <note>
            · Resurser ska avsättas för ökad samordning mellan sjukvård,
            socialtjänst, arbetsmarknad och försäkringskassa.
          </note>
          <note>
            · Arbetsmarknadens förebyggande arbete ska stärkas, och kvinnors
            hälsa och arbetsvillkor uppmärksammas särskilt.
          </note>
          <note>
            Det rör sig inte nödvändigtvis om stora eller kostsamma aktiviteter.
            De arbetsplatser som lyckas vittnar om att de pengar man satsar
            får man igen mångfalt genom minskade sjukskrivningar.
          </note>
          <note>
            Det är min övertygelse att vi människor fungerar bättre i ett
            arbetsliv med trygga anställningsvillkor och en stark arbetsrätt
            som undanröjer godtycke och utslagning och där engagemang och
            utveckling uppmuntras. Detta har kloka arbetsgivare redan insett.
            De vet att när personalen slipper bekymra och oroa sig gör de
            ett bättre jobb. Friskare arbetsplatser är på sikt välgörande
            för både produktion och tillväxt. Det är den vägen vi ska gå.
            Tryggheten och inflytandet ska ökas, inte begränsas, genom att
          </note>
          <note>
            · floran av tidsbegränsade anställningar ska avgränsas; tillvidareanställning
            ska vara norm,
          </note>
          <note>
            · chansen till återanställning ska öka,
          </note>
          <note>
            · föräldraledigheten ska inte kunna missbrukas under uppsägningstid,
          </note>
          <note>
            · skyddet för gravida och föräldralediga ska stärkas,
          </note>
          <note>
            · undantagen i turordningsreglerna ska bort och
          </note>
          <note>
            · möjlighet till livslångt lärande ska finnas.
          </note>
          <note>
            Jag konstaterar att mycket återstår att göra innan vi nått målet
            om det goda och jämlika arbetslivet. Rätten till vidareutbildning
            är ett område där orättvisorna är stora mellan olika människor
            och grupper.
          </note>
          <note>
            Fru talman! Jag konstaterar att den höga sjukfrånvaron är slöseri
            med våra mänskliga, sociala och ekonomiska tillgångar. Det får
            inte fortsätta. Tillsammans med arbetsmarknadens parter och andra
            aktörer vill vi socialdemokrater komma till rätta med problemen
            i arbetslivet. Det finns ingen enkel lösning.
          </note>
          <note>
            Men jag tror att det viktigaste arbetet måste göras lokalt ute
            på arbetsplatserna i samverkan mellan anställda och arbetsgivare.
            Detta understryks också av forskare vid Karolinska Institutet
            som har listat en arbetslivets fem-i-topplista för ökad hälsa.
            Den ser ut ungefär så här:
          </note>
          <note>
            · Delaktighet och inflytande på arbetsplatsen.
          </note>
          <note>
            · Rimlig fysisk belastning.
          </note>
          <note>
            · Ett gott ledarskap.
          </note>
          <note>
            · Möjlighet till egen utveckling och kompetensutveckling.
          </note>
          <note>
            · Att kraven anpassas efter den egna kompetensen och inflytandet.
          </note>
          <note>
            Fru talman! Vi ser självklart med bekymmer på kvinnors situation
            i arbetslivet. Många kvinnodominerade arbetsplatser dras fortfarande
            med följdverkningar som uppstod kring de slimmade organisationerna
            under 90-talets besparingskris.
          </note>
          <note>
            Men hela sanningen finner man inte bara där. Arbetsmiljöverkets
            och
          </note>
          <note>
            Riksförsäkringsverkets studier visar att organisatoriska eller
            sociala faktorer orsakar 70 % av de arbetssjukdomar som drabbar
            kvinnor. Kort sagt: Kvinnors arbetsliv präglas fortfarande av
            stort ansvar men litet inflytande.
          </note>
          <note>
            Socialdemokraternas uppdrag handlar främst om att skapa en jämn
            fördelning av makt och inflytande. Det ska ske genom lika möjligheter
            för kvinnor och män till ekonomiskt oberoende, lika arbetsvillkor
            och tillgång till vidareutbildning. Många, framför allt kvinnor,
            sitter fast i ofrivilliga deltider eller otrygga timanställningar.
            Därför ska heltid vara en rättighet och deltid en möjlighet.
          </note>
          <note>
            Fru talman! Det måste till attitydförändringar. Förväntar vi
            oss att kvinnor ska ta huvudansvaret för barnen? Förväntar vi
            oss möjligen omedvetet att kvinnor har mindre tid och intresse
            för sitt jobb och därmed presterar mindre i arbetet? Synen på
            kvinnor och män i arbetslivet kan många gånger kännas hopplöst
            cementerad. Men diskriminering och orättvisor kan faktiskt förändras
            med politiska beslut.
          </note>
          <note>
            Målet är ett arbetsliv där alla får möjlighet att utvecklas,
            där ingen slås ut av skador eller ohälsa och där alla kan påverka
            sina arbetsuppgifter. Det goda arbetslivet är ingen utopi. Det
            kan vi uppnå, för politik gör skillnad.
          </note>
          <note>
            Fru talman! Med det vill jag yrka bifall till utskottets förslag
            i betänkandet och avslag på samtliga reservationer.
          </note>
          <note type="speaker">
            Anf. 193 ANNELIE ENOCHSON (kd) replik:
          </note>
          <note>
            Fru talman! Vi hade en delegation indiska kvinnor på besök i
            arbetsmarknadsutskottet i höstas. De flesta av dessa kvinnor var
            yrkesarbetande. När de fick reda på att vi inte hade någon hjälp
            i hemmet frågade de oss: Men hur får ni detta att gå ihop? Svaret
            på det är att vi inte får det att gå ihop. Ohälsan är katastrofalt
            hög just bland kvinnorna.
          </note>
          <note>
            Det svåra är att få arbete, fritid och hemarbete att gå ihop.
            Socialdemokraterna ser inte, de hör inte och de talar inte om
            detta som är en verklighet.
          </note>
          <note>
            Lösningen är inte att mannen ska hjälpa till med hemarbetet.
            De i Sverige som har det största problemet med att inte få tiden
            att räcka till är de ensamstående mammorna.
          </note>
          <note>
            Därför ställer jag samma fråga igen som jag gjorde innan. Varför
            kan ni inte hjälpa kvinnorna, som har den högsta ohälsan, och
            se till att de kan få hushållstjänster till rimliga priser?
          </note>
          <note type="speaker">
            Anf. 194 ANDERS KARLSSON (s) replik:
          </note>
          <note>
            Fru talman! Det är ingeting som hindrar någon i Sverige i dag
            att ha hushållsnära tjänster om de vill det. Men de får själva
            betala tjänsten. Jag kan inte finna någon anledning för att just
            hushållsnära tjänster skulle vara subventionerade med skattemedel
            samtidigt som andra tjänster inte är subventionerade med skattemedel.
            Det är väl vad det handlar om, Annelie Enochson.
          </note>
          <note>
            Därför är mitt svar att den som vill ha hushållsnära tjänster
            har möjlighet till det, men inte med skattesubvention.
          </note>
          <note type="speaker">
            Anf. 195 ANNELIE ENOCHSON (kd) replik:
          </note>
          <note>
            Fru talman! Det innebär att de ensamstående mammorna får fortsätta
            att ha den högsta ohälsan i Sverige. De klarar inte av detta.
            Det är frågan om att ha en sänkt skatt. Ni är inte beredda att
            ens tänka tanken.
          </note>
          <note>
            Jag har en annan sak som jag vill ta upp med er, eftersom jag
            inte kommer längre i diskussionen. Det gäller betänkandet. I utskottets
            övervägande talar man på s. 23 om trepartssamtal och 11-punktsprogrammet.
            Sedan säger man: Den viktigaste punkten i 11-punktsprogrammet
            är de trepartssamtal som förs mellan regeringen och arbetsmarknadens
            parter. Syftet med dessa samtal är att skapa en samsyn, säger
            man.
          </note>
          <note>
            När näringslivet i förrgår lämnade samtalen sade det att man
            efterlyser just en helhetssyn. Det efterlyste attitydförändringar
            till sjukskrivningar och en översyn av ersättningsnivåerna. De
            upplever att det inte finns någon samsyn.
          </note>
          <note>
            Den viktigaste punkten i programmet och som gör att man slår
            sig för bröstet är just trepartssamtalet. Efter det att betänkandet
            har skrivits visade sig att det har halverats.
          </note>
          <note>
            Min fråga till Anders Karlsson och Socialdemokraterna är: Vad
            tror de är de bakomliggande orsakerna till varför människor behöver
            sjukskriva sig från arbetet i dag? Vad tror ni? Varför sjukskriver
            sig människor?
          </note>
          <note type="speaker">
            Anf. 196 ANDERS KARLSSON (s) replik:
          </note>
          <note>
            Fru talman! Först till frågan att ensamstående mammor skulle
            ha möjlighet till hushållsnära tjänster. Det tror jag inte ens
            Annelie Enochson tror på.
          </note>
          <note>
            Vilka ensamstående mammor är det vi talar om? Är de som tjänar
            15 000-
          </note>
          <note>
            20 000 kr i månaden som skulle ha möjlighet att ha någon anställd
            som skulle sköta de hushållsnära tjänsterna?
          </note>
          <note>
            Möjligheten är snarare att de ska kunna kombinera, som jag sade
            i mitt anförande, för att få de 24 timmarna om dygnet att gå ihop.
            Det kan de göra om de har ett stimulerande och gott arbete där
            de kan påverka och tycker att det är kul att gå till jobbet. Då
            är det också lättare med de andra 16 timmarna som de tillbringar
            på sin fritid. Då får de också det att gå samman.
          </note>
          <note>
            Det visar sig att de människor som har de mest stimulerande arbetsuppgifterna
            också är de som jobbar mest, men de klarar det. De människorna
            som har de minst stimulerande arbetsuppgifterna är de som har
            bekymmer.
          </note>
          <note>
            Därför ligger mycket av ohälsotalen, tror jag, just i arbetsmarknaden.
            Det är där man måste komma till rätta med dem.
          </note>
          <note>
            Sedan till trepartssamtalen. Det är beklagligt att det sprack
            innan man hade skrivningen klar. Man ville inte ställa upp från
            Svenskt Näringslivs sida.
          </note>
          <note>
            Men det vi har talat om, ohälsotalen, handlar ändå om att vi
            vill få tillbaka människorna till jobbet.
          </note>
          <note>
            Vi talar inte om att de är hemma. Vi talar om att de människor
            som går sjukskrivna ska kunna komma tillbaka i ett arbete. Därför
            är Kenth Petterssons förslag till hur man skulle kunna komma till
            rätta med faktorerna i ohälsotalen mycket intressant.
          </note>
          <note>
            Det är kanske inget likhetstecken mellan att vara sjuk och att
            vara hemma från arbetet. Det finns säkert goda möjligheter att
            genomföra delar av detta utan att det skulle kosta någonting för
            arbetsgivaren. Det gäller till exempel detta med 75 %, eftersom
            man kommer att sänka arbetsgivaravgiften i motsvarande grad.
          </note>
          <note type="speaker">
            Anf. 197 CLAES VÄSTERTEG (c) replik:
          </note>
          <note>
            Fru talman! Det var mycket som sades i detta anförande av både
            glädjande och förvirrande art. Ohälsofrågorna och deras orsak
            och verkan skulle vi nog kunna debattera dygnet runt i kammaren.
          </note>
          <note>
            Ett problem som vi i Centerpartiet har identifierat för länge
            sedan är det stuprörstänkande som mycket har präglat försäkringskassan,
            arbetsförmedlingen och socialtjänsten. Vi har vid upprepade tillfällen
            lagt fram förslag om en ökad finansiell samordning.
          </note>
          <note>
            Därför är det i och för sig glädjande att Anders Karlsson nu
            säger att man är beredd att öka samordningen. Den automatiska
            frågan till Anders Karlsson blir för mig: Varför har ni då tidigare
            vid upprepade tillfällen i kammaren röstat emot sådana förslag?
            Det har varit förslag som kunde ha underlättat för oss att hålla
            långtidssjukskrivningarna stången.
          </note>
          <note type="speaker">
            Anf. 198 ANDERS KARLSSON (s) replik:
          </note>
          <note>
            Fru talman! Jag tänker inte kommentera vad vi har röstat för
            och emot i den här kammaren tidigare. Jag kan det inte heller
            - jag vet inte precis vilka betänkanden som vi har röstat för
            eller emot.
          </note>
          <note>
            Jag kan bara säga att det finns ett otal utredningar som nu är
            på gång och jobbar med just de här frågorna eftersom vi tar dem
            på största allvar. När den ena rapporten efter den andra kommer
            om att man kan hitta olika lösningar så är det klart att jag tycker
            att man ska vara öppen för det. Vi socialdemokrater är öppna för
            alla lösningar som kan få ned ohälsotalen. Att människor verkligen
            kan gå till jobbet och arbeta - det är det som vi ska se till!
            Människor ska kunna gå och göra sitt jobb och få det att gå ihop
            med sin fritid. Vi får väl se när Rydhs utredning och alla andra
            utredningar om ohälsan i arbetslivet är klara.
          </note>
          <note>
            Men det som vi inom vårt utskottsområdet ska debattera är faktiskt
            den tid då man är på jobbet. Socialförsäkringsutskottet förde
            en lång debatt om ohälsan här i kammaren i går, men då handlade
            det mer om rehabilitering och andra faktorer. Men vi pratar utifrån
            arbetsmarknadsutskottets betänkande, där det handlar om arbetslivet.
          </note>
          <note type="speaker">
            Anf. 199 CLAES VÄSTERTEG (c) replik:
          </note>
          <note>
            Fru talman! Jag är mycket väl medveten om att vi pratar utifrån
            arbetsmarknadsutskottets betänkande och arbetslivet. Men det var
            ju Anders Karlsson som tog upp det här med att öka samordningen
            med försäkringskassan och så vidare, så jag kunde inte motstå
            att ställa frågan. Jag kan fortsätta att ställa frågan om varför
            ni har röstat emot, men jag kanske inte får något svar.
          </note>
          <note>
            Vi kan ta en annan del som Anders Karlsson tog upp. Det gäller
            hur kvinnors situation på arbetsmarknaden inom den offentliga
            sektorn kan förändras och hur man kan göra den bättre. Men också
            där finns det en ovilja från Socialdemokraterna - det har åtminstone
            funnits det fram till nu. Nu sade ju Anders Karlsson att han var
            villig att ta till sig många olika förslag.
          </note>
          <note>
            Min fråga är: Varför finns det en sådan tydlig ovilja hos Socialdemokraterna
            att öppna den offentliga sektorn för alternativa arbetsplatser
            och på så sätt skapa en valfrihet för de kvinnor som jobbar i
            offentlig sektor? På så vis kan man också skapa en lite större
            morot för den offentliga sektorn att kunna bli bättre och även
            ha en öppenhet för olika lösningar.
          </note>
          <note type="speaker">
            Anf. 200 ANDERS KARLSSON (s) replik:
          </note>
          <note>
            Fru talman! Har de lågavlönade kvinnoarbetsplatser som finns
            på Konsum, ICA eller på andra ställen lägre sjukfrånvarotal än
            de offentliga arbetsplatserna? Nej, det har de inte. Problemet
            ligger alltså inte i om det är en offentlig eller en privat arbetsgivare.
            Problemet ligger i det som jag har försökt att säga, nämligen
            i inflytandet över arbetet. Kassörskan på Konsum blir utsliten
            i armar, armbågar och handleder av lyften och det monotona arbetet.
          </note>
          <note>
            Vad händer i den privata sektorn när man ska rehabilitera en
            person? Jo, då ska man omplacera, och då räcker inte de arbetsmarknadslagar,
            som bland andra Centern säger är alldeles för starka, ens till
            där. Då LAS:ar man ut dem i stället, det vill säga att man säger
            upp personen därför att man inte kan omplacera henne eller honom.
            Rista inte på huvudet nu, för så är det! Jag har många exempel
            som jag skulle kunna räkna upp.
          </note>
          <note>
            I offentlig verksamhet, däremot, omplacerar man därför att man
            är en stor arbetsgivare som har möjlighet att göra det. Men det
            har man inte så ofta på små arbetsplatser, och därför blir personalen
            ut-LAS:ad. Det finns många exempel på sådana fall. Därför är inte
            statistiken rättvisande. Många hos privata, små arbetsgivare blir
            alltså ut-LAS:ade.
          </note>
          <note type="speaker">
            Anf. 201 ANDERS WIKLUND (v):
          </note>
          <note>
            Herr talman! Jag har också tänkt ta upp ohälsan i mitt anförande.
            Jag kan inte låta bli att göra en reflexion; det är en händelse
            som ser ut som en tanke att vi debatterar ohälsan vid en tidpunkt
            när vi av hälsoskäl egentligen borde göra något annat. Men det
            är väl riksdagsledamöters arbetsvillkor, och knappast någonting
            som vi kan sprida som ett gott exempel till resten av arbetslivet.
          </note>
          <note>
            Jag ska i alla fall göra mitt bästa för att fatta mig kort och
            prata fort, så att jag bidrar till att vi kommer härifrån så fort
            som möjligt.
          </note>
          <note>
            Sedan 1997 är Sverige inne i en period med höga och ökande sjuktal.
            Under 2000-talet har redan två statliga utredningar kommit om
            ohälsan. Utredningarna konstaterar att orsakssambanden är komplexa
            och att ohälsan ser olika ut hos befolkningen beroende på kön,
            klass, ålder och yrkesområde.
          </note>
          <note>
            Man konstaterar också att faktorer i både arbetslivet och i samhällsutvecklingen
            påverkar situationen och utvecklingen. Jag ska i mitt anförande
            uppehålla mig vid de mekanismer i arbetslivet som producerar ohälsa.
            Av tidsskäl måste jag utelämna de förändringar som sker i samhällsutvecklingen
            i övrigt, som också har betydelse.
          </note>
          <note>
            De utredningar som presenterats konstaterar trots allt att förhållandena
            i arbetslivet har en viktig och avgörande betydelse när det gäller
            utvecklingen av ohälsa. Jag vill också konstatera och inledningsvis
            slå fast att även om sjukdomsdiagnosen relaterar till ökad stress
            och psykisk belastning - det är ju det som har ökat mest under
            senare år - så är det fortfarande förslitnings- och belastningsskador
            orsakade av fysiskt tungt och belastande arbete i högt tempo som
            helt dominerar.
          </note>
          <note>
            I huvudsak är det LO:s medlemmar, både män och kvinnor, i både
            privat och offentlig sektor som drabbas. Men det är fler kvinnor
            än män, och framför allt är det äldre kvinnor. Ohälsan är alltså
            inte jämt fördelad över befolkningen. Klasskillnaderna är stora.
            De nya sjukdomarna ändrar inte den bilden. Ohälsan är fortfarande
            en fråga om klass, och numera också en fråga om kön.
          </note>
          <note>
            För mig är det alldeles uppenbart att samband finns mellan den
            snabba ökningen av ohälsan sedan 1997 och den ekonomiska krisen
            och massarbetslösheten några år tidigare. Att 200 000 jobb i kommuner
            och landsting och 400 000 jobb i det privata näringslivet försvann
            till följd av krisen har naturligtvis inte gått spårlöst förbi.
            Omvandlingstrycket och förändringstakten har ökat i hela arbetslivet,
            både i privat och offentlig sektor, som en följd både av den ekonomiska
            krisen och nya ekonomiskpolitiska villkor under
          </note>
          <note>
            1990-talet.
          </note>
          <note>
            I näringslivet och industrin ser vi hur lönsamhetskrav och ökade
            vinstmarginaler driver på effektiviseringar och rationaliseringar
            i verksamheten.
          </note>
          <note>
            På många arbetsplatser har personalminskningar och ständiga omorganisationer
            blivit vardagsrutin. Nya, magra organisationer växer fram med
            alltmer individpräglade arbetsvillkor där arbetstagarna avkrävs
            eget ansvar, pressas på prestationer, uppmanas att vara lojala,
            förändringsbenägna och flexibla och dessutom agera i en omvärld
            som ständigt förändras.
          </note>
          <note>
            Den individuella lönesättningen, som invaderat arbetslivet under
            1990-
          </note>
          <note>
            talet, förstärker problemen. När individuella förhållningssätt
            blir viktigare än gemensamt agerande och när var och en ska klara
            sig själv så ökar individens utsatthet och det blir svårare att
            säga nej och ställa krav. Slimmade arbetsorganisationer och ny
            teknik skärper kraven även på utbildningsnivå och på flexiblare
            anställda med bredare kompetens. Samtidigt minskar utrymmet för
            socialt hänsynstagande och ansvar för anställda med särskilda
            behov och äldre arbetstagare.
          </note>
          <note>
            Klimatet har utan tvekan hårdnat under 1990-talet. Människor
            som under många år har slitit hårt i underbemannade organisationer
            där sjuknärvaron ofta är hög och övertidsarbetet omfattande har
            fått betala ett högt pris för utvecklingen under 1990-talet.
          </note>
          <note>
            När den tunna linje - som verkligen är tunn - som skiljer magra
            organisationer från anorektiska brister så far människor illa.
            Samma utveckling kan vi iaktta i offentlig sektor, även om utvecklingens
            drivkrafter i näringslivet och i den offentliga sektorn är av
            olika slag - för så är det. Det handlar om lönsamhetskrav respektive
            resursbrist, men konsekvenserna är likartade.
          </note>
          <note>
            Resultatet är kostnadsjakt, rationaliseringar och hårdbantade
            organisationer.
          </note>
          <note>
            Förutom ofärden och lidandet för de enskilda individerna så växer
            samhällets kostnader lavinartat. Det är kostnader som ockuperar
            reformutrymmet i statsbudgeten och hotar förutsättningarna för
            en uthållig finansiering av välfärdspolitiken. Utvecklingen måste
            naturligtvis brytas - därom borde vi kunna vara ense.
          </note>
          <note>
            Vänsterpartiet står bakom den ambitiösa målsättningen att halvera
            antalet sjukskrivningsdagar fram till 2008. Uppgiften blir inte
            lätt. Det finns inga enkla och snabba lösningar, utan det krävs
            en helhetssyn och en rad olika åtgärder för att vända utvecklingen.
          </note>
          <note>
            Jag vill avsluta med några av de huvudpunkter som Vänsterpartiet
            vill sätta främst i kampen mot ohälsan, mot bakgrund av den analys
            jag just gjort av de mekanismer som producerar ohälsa.
          </note>
          <note>
            Ingenting kan ersätta det konkreta och dagliga arbetet med att
            eliminera skadliga arbetsmiljöer och riskfaktorer i arbetet. Detta
            måste alla anställda, fack, skyddsombud, chefer och företagshälsovård
            ägna sig åt med mycket större effektivitet än tidigare. Grunden
            för ett sådant arbete är arbetsmiljölagen och ett systematiskt
            arbetsmiljöarbete.
          </note>
          <note>
            För att flytta fram positionerna i förhållande till dagens arbetsvillkor
            och nya riskfaktorer i arbetslivet krävs fler bindande föreskrifter
            kopplade till sanktionsavgifter på centrala avsnitt i arbetslivet.
            Det kan handla om organisationsfrågor, bemanningsfrågor, konsekvensanalyser,
            utbildningsfrågor med mera.
          </note>
          <note>
            Vi behöver en arbetsmiljölagstiftning, för att travestera en
            känd LO-
          </note>
          <note>
            ordförande som numera har avgått, som har förmågan att ställa
            sig i vägen för långtgående effektiviseringar och ogenomtänkta
            organisationsförändringar vars konsekvenser är skadliga för arbetsmiljön
            och hotar personalens hälsa.
          </note>
          <note>
            Vi vill också göra företagshälsovården obligatorisk och tillgänglig
            för alla arbetstagare. Inriktningen ska vara förebyggande och
            rehabiliterande. Kompetens och metoder måste utvecklas i förhållande
            till de nya riskfaktorerna, inte de gamla. Företagshälsovårdens
            medverkan i det förebyggande arbetsmiljöarbetet är helt avgörande,
            och dess roll måste stärkas. Det förutsätter en mera oberoende
            ställning för företagshälsovården och en kvalitetssäkring av dess
            verksamhet.
          </note>
          <note>
            Arbetsmiljöutbildningen är central i en strategi för bättre arbetsmiljöer.
          </note>
          <note>
            Redan beslutade satsningar på regionala skyddsombud är steg i
            rätt riktning, men ambitionerna måste sättas högre. Trots stödet
            från arbetsmiljölagstiftningen är bristerna på området mycket
            stora. Även om det på många arbetsplatser görs utbildningssatsningar
            som är värda all respekt är det dessvärre ändå inte ovanligt att
            såväl skyddsombud som chefer saknar relevant utbildning. För vanliga
            anställda är situationen än värre.
          </note>
          <note>
            Det är en helt oacceptabel situation att grundläggande arbetsmiljöutbildning
            inte kommer alla anställda till del. För chefer och skyddsombud
            ska arbetsmiljöutbildning och kontinuerlig vidareutbildning självklart
            vara en obligatorisk del av deras uppdrag respektive befattning.
            Man bör också överväga att införa körkort i arbetsmiljöfrågor
            för chefer.
          </note>
          <note>
            Sjuka arbetsvillkor ska inte vara lönsamma. Ekonomiska drivkrafter
            för arbetsgivarna att utveckla arbetsmiljön och förebygga arbetsskador
            och sjukdomar är därför helt nödvändiga. Vi vill ha system som
            är kopplade till verksamheternas arbetsmiljöarbete och som premierar
            arbetsplatser som är anslutna till företagshälsovården, som premierar
            ett fungerande systematiskt arbetsmiljöarbete och som premierar
            arbete med riktlinjer och handlingsplaner för rymliga arbetsplatser
            och mångfald i arbetslivet.
          </note>
          <note>
            Vi är motståndare till drivkrafter som fokuserar på kostnaderna
            för den enskildes frånvaro. Sådana system riskerar att leda till
            en negativ inställning till arbetstagare med reducerad arbetsförmåga.
            Arbetstagaren kan komma att uppfattas som problemet snarare än
            brister i arbetsmiljö eller rehabilitering.
          </note>
          <note>
            Riskerna ökar också för en starkare selektering i arbetslivet
            och än större svårigheter för grupper som redan i dag har svårt
            att få fotfäste på arbetsmarknaden.
          </note>
          <note>
            Vi vill också slopa karensdagen. Det är ett viktigt steg i det
            förebyggande arbetet. En rad undersökningar har bekräftat att
            karensdagen i sjukförsäkringen medför att arbetstagare inte sällan
            avstår från att sjukskriva sig. Antingen kvarstår man i arbete
            eller väljer komp- eller semesterdagar i stället för sjukskrivning.
            Särskilt drabbade är naturligtvis kvinnor med låga löner som ställs
            inför det hopplösa valet att antingen sjukskriva sig och därmed
            förlora värdefull lön eller ta ut semesterdagar och därmed i värsta
            fall gå miste om en längre sammanhängande semesterledighet. Som
            en följd av karensdagens effekter har sjuknärvaron ökat och därmed
            också risken för att fler sjukdomar utvecklas på sikt.
          </note>
          <note>
            Vi behöver också effektiva och snabba rehabiliteringsinsatser.
          </note>
          <note>
            I ett helhetsperspektiv krävs även fortsatta satsningar på välfärden.
            Utöver redan beslutade tillskott är ytterligare ökningar av resurserna
            till offentlig sektor helt nödvändiga. Lönerna måste höjas och
            fler anställas om personaltätheten inte minst inom vården och
            omsorgen ska kunna öka.
          </note>
          <note>
            Nu ser jag att min talartid snart är slut. Alltså måste jag skynda
            på.
          </note>
          <note>
            Nedskärningarna i välfärden har slagit hårt, särskilt mot kvinnorna.
            Därför är ohälsan enligt vår uppfattning också en viktig jämställdhetsfråga.
            För alla som helt eller delvis saknar fotfäste på arbetsmarknaden
            krävs fler fasta jobb med goda arbetsmiljöer, fasta anställningar
            i stället för osäkra visstidsanställningar. Jag noterar också
            att Anders Karlsson i sitt anförande uttryckte en viss skepsis
            mot den flora av visstidsanställningar som i dag förekommer.
          </note>
          <note>
            Det är jättebra om vi är överens om att försöka ta bort dessa.
          </note>
          <note>
            Heltids- och tillsvidareanställning ska vara norm. Vi vill även
            stärka fackets inflytande över personalpolitik, arbetsorganisation
            och arbetstid.
          </note>
          <note>
            Vi tycker också att det är dags att påbörja en arbetstidsförkortning.
            Vi tror att det är ett viktigt steg i riktning mot ökad hälsa
            och ökad jämställdhet.
          </note>
          <note>
            Fru talman! Med de orden vill jag yrka bifall till förslaget
            i betänkandet.
          </note>
          <note type="speaker">
            Anf. 202 ULF HOLM (mp):
          </note>
          <note>
            Fru talman! Jag hade tänkt börja med arbetsmiljöarbetet, men
            eftersom timmen är sen och eftersom jag tyckte att Anders Karlsson
            i sitt inlägg sade ganska vettiga saker ber jag bara att få instämma
            i det han sade gällande detta arbete.
          </note>
          <note>
            Då går vi i stället direkt in på de stora ohälsotalen i svenskt
            arbetsliv i dag. Detta medför ett stort lidande för dem som har
            drabbats av ohälsa samtidigt som det medför stora kostnader för
            samhället i stort. De direkta kostnaderna beräknas öka med 31
            miljoner per dag, och totalsumman för 2002
          </note>
          <note>
            beräknas till otroliga 120 miljarder kronor.
          </note>
          <note>
            Men det är inte enbart stora kostnader för statsbudgeten och
            den enskilde utan också för den enskilde arbetsgivaren, som har
            kostnader i form av produktions- och kompetensbortfall.
          </note>
          <note>
            För att kunna vända ohälsotalen och få ett mer hälsosamt samhälle
            är vi övertygade om att ett flertal åtgärder samtidigt måste sättas
            in. Det finns inte en lösning på problemet, då orsakerna till
            de stora ohälsotalen är många.
          </note>
          <note>
            Den vanligaste diagnosen för ohälsa är sjukdomar i rörelseorgan.
            Därefter kommer sjukdomar relaterade till den psykiska hälsan.
            Tydligt är att kvinnor är kraftigt överrepresenterade bland de
            långtidssjuka. En stor andel är offentliganställda. Detta kan
            delvis bero på den arbetsmiljö dessa arbetsgivare erbjuder men
            också på den demografiska strukturen hos dessa arbetsgivare med
            en stor andel kvinnor och en hög medelålder.
          </note>
          <note>
            Arbetsgivarna har en stor roll att spela när det gäller såväl
            att förebygga ohälsa bland sina anställda som att vara en aktiv
            part i rehabiliteringen av anställda som drabbats av ohälsa. Ett
            problem som finns bakom en del av sjukskrivningstalen är konflikter
            och otrivsel på arbetsplatsen. En lösning på detta är naturligtvis
            att man som anställd får möjlighet att byta arbetsplats, men för
            ett långsiktigt arbete med problemen behöver också arbetsgivaren
            tillsammans med de anställda utarbeta mångfaldsplaner efter modell
            av dagens jämställdhetsplaner.
          </note>
          <note>
            Miljöpartiet har tidigare lagt fram förslag om obligatoriska
            mångfaldsplaner i riksdagen.
          </note>
          <note>
            Försäkringskassan har ett samordningsansvar när det gäller rehabilitering
            av långtidssjukskrivna. Under de senaste åren har försäkringskassorna
            runtom i landet överbelastats med arbetsuppgifter då antalet sjukskrivningar
            har ökat starkt samtidigt som organisationen har genomgått en
            kraftig rationalisering. Detta har givetvis medfört ganska stora
            samordningsproblem när det gäller rehabilitering, och denna har
            därför inte kunnat utföras på ett tillfredsställande sätt. Vi
            anser att det därför är viktigt att det är en aktör i samhället
            som har det övergripande ansvaret för samordningen samt att denna
            aktör har resurser och kompetens som gör att arbetsgivare och
            enskilda som drabbas av ohälsa kan vända sig dit med stort förtroende.
          </note>
          <note>
            De långtidssjukskrivna som är arbetslösa hamnar i dag mellan
            olika stolar. För denna grupp långtidssjukskrivna bör försäkringskassan
            ha ett tydligt samordningsansvar samtidigt som Arbetsmarknadsverket
            bör ha ett tydligt ansvar för att medverka i rehabilitering av
            denna grupp långtidssjukskrivna.
          </note>
          <note>
            För att underlätta rehabiliteringen tillbaka till arbetet är
            det viktigt för en del individer att ha kontakt med arbetslivet.
            I dag är den vanligaste formen av sjukskrivning en sjukskrivning
            från arbetet på heltid. Miljöpartiet anser att det är viktigt
            att det vid sjukskrivningen tas hänsyn till det positiva med att
            ha en fot kvar i arbetslivet och vill därför öppna för att man
            ska ha mycket mer av flexibel deltidssjukskrivning utifrån den
            enskildes behov. Den enskilde bör också ha möjlighet att pröva
            nya arbetsuppgifter hos arbetsgivaren eller på en annan arbetsplats.
          </note>
          <note>
            Möjligheten att ta ut ett friår, utifrån Miljöpartiets förslag,
            är ett sätt för människor att få en nödvändig andningspaus samtidigt
            som deras drömmar och funderingar på andra sysselsättningar i
            livet kan realiseras eller påbörjas.
          </note>
          <note>
            Det är också ett bättre sätt för den enskilde att ta kontroll
            över sin situation.
          </note>
          <note>
            Fru talman! En stor del av ohälsotalen relateras till stress
            i både arbetslivet och i det övriga livet. En orsak till de ökade
            långtidssjukskrivningarna för kvinnor handlar om en stressig arbetsmiljö
            samt att kvinnor i stor utsträckning fortfarande är dubbelarbetande.
            Miljöpartiet menar att en generell arbetstidsförkortning tillsammans
            med ett intensifierat jämställdhetsarbete skulle ge familjerna
            och framför allt kvinnorna möjlighet att förändra sin livssituation
            och på så sätt undvika att drabbas av ohälsa.
          </note>
          <note>
            Några ord om arbetsrätten, som har varit uppe till diskussion.
            Den är både bra och viktig, men får absolut inte bli en flaskhals.
            Undantag och anpassning till verkligheten måste göras. Undantagen
            som genomfördes när det gäller turordningsreglerna är ett viktigt
            steg för att småföretagen ska få en bättre utgångspunkt för att
            leva vidare. Det är här också viktigt att betona att graviditet
            och föräldraledighet inte ska kunna missbrukas som uppsägningstid.
          </note>
          <note>
            Slutligen några ord om HomO, det vill säga ombudsmannen mot diskriminering
            på grund av sexuell läggning, som nu har fått ett ökat anslag
            på 2
          </note>
          <note>
            miljoner kronor, vilket vi ser som mycket viktigt och nödvändigt
            eftersom
          </note>
          <note>
            HomO fått ökade uppgifter och permanent högre kostnader för sin
            verksamhet. Dessutom vill vi möjliggöra att HomO får myndighetsansvar
            även för homofobi. Det är mycket viktigt att vi tar itu med de
            frågorna på ett tydligare och bättre sätt än vi har gjort hittills.
          </note>
          <note>
            Avslutningsvis, fru talman, yrkar jag bifall till utskottets
            förslag i betänkandet.
          </note>
          <note type="speaker">
            Anf. 203 TOBIAS BILLSTRÖM (m):
          </note>
          <note>
            Fru talman! Jag ska i mitt anförande främst beröra de moderata
            reservationerna 5 och 6 angående jämställdhetspolitiken samt reservation
            7.
          </note>
          <note>
            Det är en självklar utgångspunkt för en god jämställdhetspolitik
            att varje människa har lika värde och att man därför ska ha samma
            rättigheter, skyldigheter och möjligheter. Individens frihet är
            det som formar min syn, som moderat, på jämställdheten. När män
            och kvinnor får mer av frihet får de också resurser och en styrka
            att bryta könsstereotypa mönster.
          </note>
          <note>
            Med denna utgångspunkt är det därför naturligt att det går en
            klar skiljelinje mellan mitt parti och andra partier i denna kammare,
            mellan oss som nämner politikens uppgifter med namn som flexibilitet,
            individualism och tron på medborgarnas val och dem som säger att
            politiken just ska styra och dirigera i syfte att skapa ett mer
            politiskt samhälle. Det är naturligtvis också därför vi har reserverat
            oss.
          </note>
          <note>
            När vi diskuterar arbetsmarknadspolitiken blir denna skillnad
            extra tydlig.
          </note>
          <note>
            Staten ska aldrig tvinga en kvinna att antingen vara en yrkesarbetande
            förälder på heltid eller att vara hemmafru. Politiker borde inte
            premiera beteenden över huvud taget utan i stället ge medborgarna
            verktygen att själva välja väg.
          </note>
          <note>
            Men detta betyder inte, fru talman, att Moderaterna inte skulle
            uppmärksamma de problem som i dag finns på den svenska arbetsmarknaden.
            För visst är det ett problem att Henrik får gliringar av arbetskamraterna
            när han vill stanna hemma med sin lille nyfödde son. Visst befäster
            detta en snedvridning i fråga om föräldraledigheten. Självfallet
            är det så. Och omvänt är det inte upplyftande att Emma tvingas
            avbryta sin karriär beroende på att hon väljer att föda barn.
          </note>
          <note>
            Men lösningen på dessa attitydproblem, för det är just en fråga
            om attitydproblem, ligger inte i att skapa tvingande lösningar,
            lika för alla. Att ensidigt inrikta arbetsmarknadspolitiken på
            lagstiftning riskerar tvärtom att förstärka problemen. Att kollektivt
            peka ut kvinnor som en svag grupp gynnar inte debatten. Tvärtom
            riskerar särregleringar att cementera problemen och att permanenta
            en dålig kvinnosyn hos dem som redan har den. Lagen är nämligen
            aldrig starkare än den tilltro som medborgarna har till den. Och
            i jämställdhetsfrågan blir detta extra tydligt.
          </note>
          <note>
            Därför önskar vi moderater i stället vidga jämställdhetspolitiken
            till fler områden. Vi vill se förändringar som ger individerna
            ekonomisk frihet, personlig frihet och yrkesmässig frihet. Om
            våra skattereformer blir verklighet ökar också möjligheterna att
            leva på sin egen lön. Och det är naturligtvis ett steg i rätt
            riktning.
          </note>
          <note>
            I den individuella arbetstiden ser vi ett verksamt instrument
            för att ge
          </note>
          <note>
            Henrik och Emma deras chanser att få stanna hemma med barnen.
            Med en högre grad av flexibilitet kan vi alltså få en förändring
            i mentaliteten till stånd.
          </note>
          <note>
            På samma sätt vill vi ge alla människor ett inflytande i relation
            till deras situation. När vårdbiträdet saknar inflytande på sitt
            arbete vill vi bryta ned gränserna och få fler företag som alternativ
            till de offentliga arbetsgivarna.
          </note>
          <note>
            Valet av barnomsorg är på samma sätt centralt och ofta helt avgörande
            för svenska föräldrars möjligheter att bli mer jämställda.
          </note>
          <note>
            Fru talman! Det är i valet av metoder, inte i valet av mål, som
            de stora skiljelinjerna i den här kammaren går.
          </note>
          <note>
            Låt mig också kort beröra frågan om kompetensutveckling och kompetenssparande.
            Mitt parti anser, och det gör förhoppningsvis också alla andra
            i denna kammare - de som är kvar i kväll och de som är utanför
            men likafullt tillhör den - att investeringar i individers kunskaper
            är något värdefullt.
          </note>
          <note>
            De ekonomiska förutsättningarna för att kunna sätta av medel
            måste alltså bli bättre för de enskilda medborgarna. Att skapa
            en aktivitet i sparandet är en angelägen uppgift. Sparar medborgarna
            på årsbasis av sin inkomst ökar möjligheterna att finansiera vidareutbildning
            och undvika arbetslöshet. Detta är positivt, inte bara för den
            enskilde utan också för vårt lands förmåga att stå emot ekonomiska
            kriser.
          </note>
          <note>
            Men även här finns naturligtvis en skillnad mellan partierna
            i denna riksdag, framför allt i fråga om synen på avsättningsmöjligheterna
            och vad gäller den myndighet som nu föreslås av utskottsmajoriteten
            förvalta medlen. I det första fallet menar vi att det är väsentligt
            att medborgarnas avdragsmöjligheter ökas och blir jämställda med
            dagens villkor för pensionssparande. Detta är enligt vår mening
            nödvändigt för att göra sparformen attraktiv.
          </note>
          <note>
            I fråga om förvaltandet av medlen är vi inte speciellt positiva
            till en särskild statlig myndighet utan anser att detta kan hanteras
            av de banker och finansinstitut som redan i dag verkar på marknaden.
          </note>
          <note type="speaker">
            Anf. 204 BIRGITTA AHLQVIST (s):
          </note>
          <note>
            Fru talman! Ohälsan och stressen i arbetslivet har ökat lavinartat
            de senaste åren. Det allt hårdare klimatet på arbetsplatserna
            sliter på de anställda och alltfler känner sig utbrända. Varje
            dag går ca 100 svenskar in i väggen, och kvinnor drabbas hårdare
            än män. 7 000 medlemmar i Vårdförbundet är i dag långtidssjukskrivna,
            och av dessa är majoriteten kvinnor.
          </note>
          <note>
            Om denna trend fortsätter innebär det en katastrof för sjukvården
            i Sverige. Motsatsen, om vi kunde få tillbaka dessa personer i
            arbete, innebär att vi inte skulle ha brist på sjuksköterskor.
          </note>
          <note>
            Forskare har funnit att ca 80 % av alla som uppger sig vara sjuka
            lider av depression och psykisk ohälsa. Den självupplevda psykiska
            ohälsan har ökat i alla åldersgrupper. Störst är ökningen bland
            unga vuxna mellan 18 och 29 år.
          </note>
          <note>
            Nya, moderna sjukdomar som ger sig uttryck i magbesvär, värk,
            allergier, hjärt-kärlbesvär, reumatism har kommit, och sjukvården
            har i dag inte redskap att behandla dem. Det läkarna kan göra
            är många gånger bara att sjukskriva de människor som drabbas.
            Det finns många långtidssjukskrivna som inte får den hjälp de
            borde få. Ohälsan döljer även annat. Det kan vara missbruk av
            läkemedel, alkoholproblem och våld mot kvinnor och barn. Stress
            och utbrändhet skapar också risk för arbetslöshet, försörjningssvårigheter,
            social utslagning, utanförskap, skamkänslor, störningar i familjelivet
            och en ökad börda för resten av familjen. Ohälsan är komplex.
          </note>
          <note>
            Klimatet i arbetslivet måste förändras. Dessutom måste vi anpassa
            lagar och bestämmelser inom arbetslivet efter dagens problem och
            dagens sjukdomar. Ta till exempel elöverkänslighet, som en del
            av vår befolkning anser sig lida av. Den forskning som bedrivs
            på området har inte kunnat hitta de tydliga samband som behövs
            för att fastställa diagnos. Det innebär att detta kan i dag inte
            klassas som arbetsskada. I dag finns minst 200 000 svenskar som
            har stora problem att klara sitt vardagliga liv och som är övertygade
            om att det beror på exponering av elektromagnetiska fält. Den
            ökade exponeringen och den pågående utbyggnaden av mobiltelefonnät
            gör att vi måste på något sätt hitta lösningar för att hjälpa
            dessa människor, som blir fler och fler.
          </note>
          <note>
            Visserligen måste hälsoarbetet ha en stark förankring i vetenskap.
            Vi måste hushålla med våra resurser, och då är det viktigt att
            arbetet grundas på kunskap och inte på tyckande. Men till dess
            forskningen har hunnit få fram bevismaterial måste dessa människor
            som drabbas få hjälp.
          </note>
          <note>
            Jag vet att regeringen har satt i gång en hel del arbete på det
            här området och att ohälsan är en prioriterad fråga för regeringen.
            Det gläder mig. Jag skrev i höstas en motion under rubriken Stress
            som behandlas i det här betänkandet. Även om utskottet avstyrker
            motionen kan jag se att utskottet har bestämt sig för att vända
            utvecklingen på området. Det känns bra. Nu väntar utskottet bland
            annat på det resultat som det arbete som är i gång ska ge.
          </note>
          <note>
            Dessutom har folkhälsan fått en egen minister, en arbetslivsminister
            - vilket också bådar gott.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 205 MARTIN ANDREASSON (fp):
          </note>
          <note>
            Fru talman! Låt mig i denna sena timme säga några ord om en fråga
            som ligger som en underström i arbetslivsområdet, nämligen diskrimineringsfrågorna.
          </note>
          <note>
            Varje människas lika rätt att ta plats i samhället, att söka
            lyckan och att forma sitt liv oavsett vem man är, var man är född
            och av vem man är född, tillhör kärnan i det liberala uppdraget.
            Det är ett område som vi liberaler har arbetat för från 1700-talets
            kamp mot adelns bördsprivilegier till arbetet för jämställdhet,
            mot rasism och mot homofobi.
          </note>
          <note>
            I den bästa av världar skulle inte diskrimineringslagstiftning
            behövas, men verkligheten är tyvärr en annan. Diskrimineringslagarna
            är nödvändiga redskap i dag för att skapa mekanismer som motverkar
            diskriminering och ger upprättelse åt den enskilde. Jag vill särskilt
            framhålla att en av huvudpunkterna i Folkpartiets integrationsprogram,
            som blev en av huvudpunkterna i årets valrörelse, var att stärka
            arbetet mot etnisk diskriminering. Anmälningarna och klagomålen
            till Diskrimineringsombudsmannen ökar ständigt.
          </note>
          <note>
            De har femdubblats på fem år. Förra årets siffror kommer att
            överträffas även i år.
          </note>
          <note>
            Men allt inom detta område kan inte läggas på en statlig myndighet.
            Vi behöver en stark ombudsmannainstitution, men det finns också
            viktiga roller för organisationer på gräsrotsnivå för att tillvarata
            rättigheterna för människor som blir kränkta på grund av sin etnicitet
            på arbetsmarknaden. Som huvudmän för den offentliga sektorn har
            vi som politiker ett särskilt ansvar att fråga oss varför andelen
            människor med utländsk härkomst är mycket lägre bland de anställda
            inom den offentliga sektorn än inom den privata. Om den offentliga
            sektorn vore lika bra som den privata på att anställa människor
            med utländsk härkomst skulle invandrares arbetslöshet vara utraderad.
          </note>
          <note>
            Min kollega Tina Acketoft har tidigare berört Folkpartiets arbete
            på jämställdhetsområdet och inte minst arbetet mot diskriminering
            av gravida och föräldralediga. Här anser vi att anställningsskyddet
            måste stärkas, och villkoren vid uppsägningar bör noga granskas.
            Visar det sig att föräldralediga och gravida missgynnas måste
            man överväga att skärpa lagstiftningen.
          </note>
          <note>
            Det finns också diskriminering på grund av sexuell läggning.
            Homofobins mekanismer handlar inte bara om våld, som till exempel
            den nyligen inträffade brutala misshandeln i Borås av elithandbollsdomaren
            Peter Mattias Jansson, utan syns också i arbetslivet. Den skapar
            rädsla, osynliggörande och ohälsa för den enskilde. Det finns
            därför till exempel ingen rim och reson i att det i lagen mot
            diskriminering på grund av sexuell läggning saknas ett åläggande
            om att förebygga trakasserier i arbetslivet när ett sådant åläggande
            finns inom andra områden.
          </note>
          <note>
            Vi har inte minst åldersdiskrimineringen, och vi har också diskrimineringen
            av funktionshindrade - som är en av de grupper som sannolikt är
            mest utsatt för diskriminering i vårt samhälle.
          </note>
          <note>
            Fru talman! När nu frågorna kommer att ses över i ett sammanhang
            vill jag uttrycka förhoppningen att den parlamentariska utredning
            som gör denna samlade översyn får resurser och möjligheter att
            verkligen ta det samlade grepp som nu kommer att behövas. Dagens
            lagstiftning spretar osystematiskt och är illa samordnad, vilket
            både minskar den enskildes skydd och försämrar rättsutvecklingen.
            Jag vill därför avsluta debatten med att uttrycka förhoppningen
            att utredningen kommer att ha möjlighet att göra en översyn i
            sin helhet. Det vore mycket allvarligt om tillfället som man nu
            har i sin hand kommer att försittas.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 19 december.)
          </note>
          <note>
            15 § Bordläggning
          </note>
          <note>
            Anmäldes och bordlades
          </note>
          <note>
            Finansutskottets betänkanden
          </note>
          <note>
            2002/03:FiU2 Utgiftsområde 2 Samhällsekonomi och finansförvaltning
          </note>
          <note>
            2002/03:FiU3 Utgiftsområde 25 Allmänna bidrag till kommuner
          </note>
          <note>
            2002/03:FiU4 Utgiftsområde 26 Statsskuldsräntor m.m.
          </note>
          <note>
            2002/03:FiU5 Utgiftsområde 27 Avgiften till Europeiska gemenskapen
          </note>
          <note>
            Konstitutionsutskottets betänkande
          </note>
          <note>
            2002/03:KU14 Nya administrativa rutiner m.m. för inkomstgarantier
          </note>
          <note>
            Skatteutskottets betänkande
          </note>
          <note>
            2002/03:SkU5 Utvidgning av reglerna om framskjuten beskattning
            vid vissa andelsbyten
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 18 december
          </note>
          <note>
            2002/03:331 av Carina Hägg (s) till statsrådet Jan O Karlsson
          </note>
          <note>
            Hiv/aids
          </note>
          <note>
            2002/03:332 av Rolf Gunnarsson (m) till justitieminister Thomas
            Bodström
          </note>
          <note>
            Polisens situation
          </note>
          <note>
            2002/03:333 av Inger René (m) till justitieminister Thomas Bodström
          </note>
          <note>
            Integritetsskyddets framtida utformning
          </note>
          <note>
            2002/03:334 av Krister Örnfjäder (s) till justitieminister Thomas
            Bodström
          </note>
          <note>
            Tjuvfiske
          </note>
          <note>
            2002/03:335 av Maria Öberg (s) till statsrådet Ulrica Messing
          </note>
          <note>
            Flygtrafiken i inlandet
          </note>
          <note>
            2002/03:336 av Cecilia Widegren (m) till jordbruksminister Ann-Christin
          </note>
          <note>
            Nykvist
          </note>
          <note>
            Segdragna lantbruksutbetalningar
          </note>
          <note>
            2002/03:337 av Fredrik Olovsson (s) till jordbruksminister Ann-Christin
          </note>
          <note>
            Nykvist
          </note>
          <note>
            En sammanhållen hästpolitik
          </note>
          <note>
            2002/03:338 av Carina Hägg (s) till statsrådet Jan O Karlsson
          </note>
          <note>
            Biståndet till Zimbabwes parlament
          </note>
          <note>
            2002/03:339 av Ulla Löfgren (m) till miljöminister Lena Sommestad
          </note>
          <note>
            Miljöbalken som styrinstrument
          </note>
          <note>
            2002/03:340 av Ulla Löfgren (m) till statsrådet Hans Karlsson
          </note>
          <note>
            Arbetsmarknadspolitik
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 21 januari 2003.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 18 december
          </note>
          <note>
            2002/03:265 av Ragnwi Marcelind (kd) till justitieminister Thomas
            Bodström
          </note>
          <note>
            Nationella insatsstyrkan
          </note>
          <note>
            2002/03:266 av Rolf Gunnarsson (m) till justitieminister Thomas
            Bodström
          </note>
          <note>
            Polisens situation i Falun
          </note>
          <note>
            2002/03:267 av Anita Brodén (fp) till miljöminister Lena Sommestad
          </note>
          <note>
            Naturreservat
          </note>
          <note>
            2002/03:268 av Åsa Torstensson (c) till miljöminister Lena Sommestad
          </note>
          <note>
            Torskfisket
          </note>
          <note>
            2002/03:269 av Marie Wahlgren (fp) till miljöminister Lena Sommestad
          </note>
          <note>
            Förorenat vatten i Öresund
          </note>
          <note>
            2002/03:270 av Carina Hägg (s) till miljöminister Lena Sommestad
          </note>
          <note>
            Kairo + 10
          </note>
          <note>
            2002/03:271 av Jan-Evert Rådhström (m) till näringsminister Leif
            Pagrotsky
          </note>
          <note>
            Det svenska företagsklimatet
          </note>
          <note>
            2002/03:272 av Ann-Marie Fagerström (s) till justitieminister
            Thomas Bodström
          </note>
          <note>
            Svart arbetskraft
          </note>
          <note>
            2002/03:273 av Carina Hägg (s) till justitieminister Thomas Bodström
          </note>
          <note>
            Rättsavtal med USA
          </note>
          <note>
            2002/03:274 av Karin Thorborg (v) till näringsminister Leif Pagrotsky
          </note>
          <note>
            Storterminal vid Arlanda
          </note>
          <note>
            2002/03:275 av Anita Brodén (fp) till justitieminister Thomas
            Bodström
          </note>
          <note>
            Preskriptionstid för brottet sexuellt utnyttjande av underårig
          </note>
          <note>
            2002/03:277 av Ameer Sachet (s) till kulturminister Marita Ulvskog
          </note>
          <note>
            Kulturarbetares villkor på arbetsmarknaden
          </note>
          <note>
            2002/03:278 av Jeppe Johnsson (m) till näringsminister Leif Pagrotsky
          </note>
          <note>
            Registerhållningsavgiften
          </note>
          <note>
            2002/03:279 av Gunnar Nordmark (fp) till näringsminister Leif
            Pagrotsky
          </note>
          <note>
            Statligt ägda företags ansvar
          </note>
          <note>
            2002/03:281 av Berit Jóhannesson (v) till utrikesminister Anna
            Lindh
          </note>
          <note>
            Utbildning av FN-poliser
          </note>
          <note>
            2002/03:282 av Hans Hoff (s) till justitieminister Thomas Bodström
          </note>
          <note>
            Beslagtagande av fordon
          </note>
          <note>
            2002/03:283 av Hans Hoff (s) till jordbruksminister Ann-Christin
            Nykvist
          </note>
          <note>
            Salmonellafritt kött
          </note>
          <note>
            2002/03:284 av Ulla Löfgren (m) till miljöminister Lena Sommestad
          </note>
          <note>
            Natura 2000 och äganderätten
          </note>
          <note>
            2002/03:285 av Anita Brodén (fp) till statsrådet Ulrica Messing
          </note>
          <note>
            Översyn av nollvisionen
          </note>
          <note>
            2002/03:286 av Torkild Strandberg (fp) till justitieminister
            Thomas Bodström
          </note>
          <note>
            Bekämpning av miljöbrott
          </note>
          <note>
            2002/03:287 av Marie Wahlgren (fp) till miljöminister Lena Sommestad
          </note>
          <note>
            Utredning av miljöbrott
          </note>
          <note>
            2002/03:289 av Ulf Sjösten (m) till försvarsminister Leni Björklund
          </note>
          <note>
            Fortifikationsverkets hyressättning
          </note>
          <note>
            2002/03:290 av Carl B Hamilton (fp) till utrikesminister Anna
            Lindh
          </note>
          <note>
            Sveriges säkerhetsunderskott
          </note>
          <note>
            2002/03:291 av Roger Karlsson (c) till socialminister Lars Engqvist
          </note>
          <note>
            Väntetiderna och vårdgarantins löften
          </note>
          <note>
            2002/03:292 av Ingegerd Saarinen (mp) till miljöminister Lena
            Sommestad
          </note>
          <note>
            Brister i utsläppsstatistiken
          </note>
          <note>
            2002/03:295 av Nils-Göran Holmqvist (s) til näringsminister Leif
            Pagrotsky
          </note>
          <note>
            Månadsvis avläsning av elmätare
          </note>
          <note>
            2002/03:296 av Michael Hagberg (s) till jordbruksminister Ann-Christin
          </note>
          <note>
            Nykvist
          </note>
          <note>
            Torskbeståndet i svenska vatten
          </note>
          <note>
            2002/03:297 av Runar Patriksson (fp) till statsrådet Ulrica Messing
          </note>
          <note>
            Uppgradering av Riksväg 45 till Europaväg
          </note>
          <note>
            2002/03:298 av Johan Pehrson (fp) till justitieminister Thomas
            Bodström
          </note>
          <note>
            Kriminalvårdens planeringsförutsättningar
          </note>
          <note>
            2002/03:299 av Ulla Löfgren (m) till justitieminister Thomas
            Bodström
          </note>
          <note>
            Tingsrättslagman vid Lycksele tingsrätt
          </note>
          <note>
            2002/03:300 av Gunnar Nordmark (fp) till statsrådet Mona Sahlin
          </note>
          <note>
            Asylsökande som erhållit arbete i Sverige
          </note>
          <note>
            2002/03:301 av Mikael Damberg (s) till utrikesminister Anna Lindh
          </note>
          <note>
            Israeliska förstörelsen av egendom på Västbanken och Gaza
          </note>
          <note>
            2002/03:302 av Carina Adolfsson Elgestam (s) till justitieminister
            Thomas
          </note>
          <note>
            Bodström
          </note>
          <note>
            Förtroendeuppdrag för representanter för handikapprörelsen
          </note>
          <note>
            2002/03:305 av Bengt-Anders Johansson (m) till miljöminister
            Lena Sommestad
          </note>
          <note>
            Handläggningstiden vid miljöprövning
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 21 januari 2003.
          </note>
          <note>
            18 § Kammaren åtskildes kl. 22.28.
          </note>
          <note>
            Förhandlingarna leddes av andre vice talmannen från sammanträdets
            början till och med 8 § anf. 13
          </note>
          <note>
            (delvis), av tredje vice talmannen därefter till och med anf.
            64 (delvis), av förste vice talmannen därefter till och med 10
            § anf. 96 (delvis), av talmannen därefter till ajourneringen kl.
            16.51, av förste vice talmannen därefter till ajourneringen kl.
            17.54, av talmannen därefter till och med 13 § anf. 187 (delvis)
            och av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
