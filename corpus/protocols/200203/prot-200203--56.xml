<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--56</head>
          <docDate when="2003-02-12">2003-02-12</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------
          </note>
          <note>
            1 § Utrikespolitisk debatt
          </note>
          <note type="speaker">
            Anf. 1 Utrikesminister ANNA LINDH (s):
          </note>
          <note>
            Herr talman! Vi ser många hot mot säkerheten i världen:
          </note>
          <note>
            - Risken för en militär konflikt i Irak är överhängande.
          </note>
          <note>
            - Utvecklingen i Nordkorea och mellan kärnvapenmakterna Indien
            och Pakistan understryker hoten från massförstörelsevapen.
          </note>
          <note>
            - I Israel och på de palestinska områdena eskalerar en ond spiral
            av våld och hat.
          </note>
          <note>
            - Dagligen begås tusentals brott mot de mänskliga rättigheterna.
            Likt Lilja i Lukas Moodyssons film smugglas över en halv miljon
            kvinnor och barn in i EU varje år för att utnyttjas som sexslavar.
          </note>
          <note>
            - En miljard människor plågas av fattigdom.
          </note>
          <note>
            - Överallt finns hotet från den internationella terrorismen.
          </note>
          <note>
            Vår kanske viktigaste uppgift i dagens sammanflätade värld är
            att bidra till ökad säkerhet - också för vår egen skull.
          </note>
          <note>
            Massförstörelsevapen i Irak är främst ett hot mot regionen men
            kan också hota oss. Riskerna med ett krig i Irak är också våra
            risker.
          </note>
          <note>
            Den internationella terrorismen drabbar även oss.
          </note>
          <note>
            Förra året dödades sex unga svenskar på Bali.
          </note>
          <note>
            Islamofobin, som ökat efter den 11 september, drabbar svenskar
            med bakgrund från muslimska länder och ökar misstron i samhället.
          </note>
          <note>
            Den internationella kriminalitet som handlar med människor, tvättar
            pengar och smugglar knark verkar också i Sverige.
          </note>
          <note>
            Sverige vill och kan bidra till att skapa ökad säkerhet - säkerhet
            i dess fulla bemärkelse. Traditionellt hävdas att staters säkerhet
            garanteras av militära medel, nu också genom kampen mot terrorismen.
          </note>
          <note>
            Men detta är alltför snävt.
          </note>
          <note>
            Säkerhet i dagens värld måste skapas globalt och gemensamt, och
            innebära frihet och trygghet för alla.
          </note>
          <note>
            Och det är möjligt! Det har aldrig funnits bättre förutsättningar
            än nu för att skapa gemensam säkerhet, när det kalla kriget är
            slut, när Europa har återförenats, när Förenta nationerna har
            återfått sin handlingskraft. Men det kräver och förutsätter vissa
            saker.
          </note>
          <note>
            Säkerhet förutsätter mänskliga rättigheter, folkrätt och demokrati.
          </note>
          <note>
            Efter det kalla krigets slut har vi kunnat gå vidare, från att
            värna alla staters rätt till att starkare betona alla människors
            lika värde och rättigheter. Inte bara stater, utan alla individer
            har rätt till säkerhet. Våra krav på mänskliga rättigheter kan
            aldrig göra halt vid nationsgränser eller vid kulturella eller
            religiösa barriärer.
          </note>
          <note>
            FN:s deklaration om de mänskliga rättigheterna är universell.
            I en tid av global ekonomi, information och rörlighet behövs mer
            än någonsin denna gemensamma värdegrund som binder samman människor
            och kulturer. Skyddet mot krigsförbrytelser och folkmord stärks
            när den internationella brottmålsdomstolen inrättas i Haag i år.
          </note>
          <note>
            Den internationella terrorismen hotar våra rättigheter. Intolerans
            byggd på en svartvit världsbild är dess grund, finansiering genom
            kriminalitet och illegala penningtransaktioner dess förutsättning,
            hänsynslöshet och skräck dess verktyg. Inget mål, ingen sak, ingen
            kamp kan rättfärdiga en terror som syftar till att döda och lemlästa
            oskyldiga civila. Sverige kommer alltid att gå i första ledet
            när det gäller att bekämpa terrorism.
          </note>
          <note>
            Men om vi låter kampen mot terrorismen överordnas de mänskliga
            rättigheterna är det vi som förlorar och terroristerna som vinner.
            De mänskliga rättigheterna är kärnan i den toleranta livsstil
            som vi eftersträvar och de bekämpar.
          </note>
          <note>
            Därför har Sverige genomdrivit att EU:s insatser mot terrorism
            ska utföras i överensstämmelse med de mänskliga rättigheterna.
            Därför har vi begärt att svenskarna som sattes upp på FN:s sanktionslista
            skulle avföras då det inte fanns några bevis mot dem och att FN:s
            sanktionssystem ska förändras. Därför har vi krävt att den svensk
            som är fånge i Guantánamo Bay omedelbart ska friges.
          </note>
          <note>
            Ett problem i vår närhet är Tjetjenien där endast en politisk
            lösning kan bringa konflikten till ett varaktigt slut. Vi delar
            Rysslands vrede över terrordådet i Moskva förra året. Vi ifrågasätter
            inte Rysslands rätt att bekämpa terrorism, men kampen måste föras
            i enlighet med internationell humanitär rätt och mänskliga rättigheter.
          </note>
          <note>
            Ett växande hot mot utsatta människor och en växande inkomstkälla
            för internationell kriminalitet och terrorism är handeln med kvinnor
            och barn. Regeringen har hittills anslagit 60 miljoner kronor
            mot människohandel i Östeuropa. Sverige har tagit initiativ inom
            det nordisk-baltiska samarbetet, i Barentsrådet och inom EU:s
            samarbete med Asien och Afrika.
          </note>
          <note>
            Regeringen har nu tagit fram en global strategi för hur människohandel
            ska bekämpas i utvecklingssamarbetet. Vi behöver strängare straff
            mot människohandlarna, mer internationellt samarbete mellan tull
            och polis och bättre stöd till offren. Filmen Lilja 4-ever är
            viktig för att öka medvetenheten både i de länder där offren kommer
            ifrån och i våra länder där efterfrågan finns. Regeringen har
            därför gett Svenska institutet i uppdrag att samarbeta med Lukas
            Moodysson för att sprida filmen.
          </note>
          <note>
            En mänsklig rättighet och en viktig del av den förföljda människans
            säkerhet är asylrätten. Vår migrations- och flyktingpolitik präglas
            av humanitet och säkerhet. För att uppnå en solidarisk europeisk
            migrationspolitik är det viktigt att det gemensamma regelsystem
            som utvecklas inom EU innehåller tydliga minimivillkor. Genom
            att utvecklingssamarbetet står i bättre samklang med migrationspolitiken
            bidrar vi till att förebygga ofrivillig migration. Sverige samverkar
            nära med UNHCR för att stärka den internationella flyktingrätten.
          </note>
          <note>
            Vi kommer att hålla fast vid vårt långvariga engagemang mot dödsstraffet
            och tortyr. De har ingen plats i moderna samhällen. Vi ska fortsätta
            att kämpa för kvinnors och barns rättigheter. Och vi tvekar inte
            att påtala brott mot mänskliga rättigheter eller demokratiska
            principer.
          </note>
          <note>
            I Utrikesdepartementets rapporter om de mänskliga rättigheterna
            i världens länder som regeringen i år för första gången låtit
            offentliggöra kan vi läsa
          </note>
          <note>
            - om Zimbabwe där president Mugabe nu intensifierar förföljelserna
            av parlamentariker från oppositionen.
          </note>
          <note>
            - om Kina som använder dödsstraff för en lång rad brott.
          </note>
          <note>
            - om Vitryssland som i stället måste välja demokratins och rättsstatens
            väg.
          </note>
          <note>
            - om Burmas militärregim vars övergrepp omöjliggör en demokratisk
            utveckling.
          </note>
          <note>
            Sverige ska fortsätta att verka för mänskliga rättigheter, folkrätt
            och demokrati över hela världen.
          </note>
          <note>
            Säkerhet förutsätter global rättvisa och öppen och rättvis handel.
          </note>
          <note>
            Den världsomspännande ekonomin behöver världsomspännande spelregler
            för rättvisa villkor; den gränslösa marknaden behöver gränslösa
            värden. Vi behöver globalisera demokratin, men också demokratisera
            globaliseringen. Den för flertalet så positiva globaliseringen
            får inte förvärra och fördjupa orättvisor och klyftor.
          </note>
          <note>
            Handel är en kraftfull motor för tillväxt och fattigdomsminskning,
            men den måste komma alla till del. I dag stängs utvecklingsländerna
            ute från viktiga marknader med kvoter och tariffer. Varu- och
            tjänstehandeln måste öppnas och hindren för u-länders export tas
            bort. Industriländernas jordbrukspolitik måste reformeras. Vi
            verkar för konkreta resultat inom världshandelsorganisationen
            WTO.
          </note>
          <note>
            En dynamisk världshandel och en positiv ekonomisk utveckling
            kan minska risken för spänningar. Se på EU och den inre marknaden
            med dess gränslösa rörlighet för personer, varor, tjänster och
            kapital som efter utvidgningen omfattar 455 miljoner konsumenter
            och miljoner företag. Se på Östersjöområdet: nyss en upprustad
            kalla-kriget-gräns, i dag en av Europas snabbast växande regioner,
            där de baltiska ländernas och Polens medlemskap i EU kommer att
            ge ytterligare dynamik.
          </note>
          <note>
            På samma sätt som global utveckling gynnas av ökad handel bygger
            Sveriges tillväxt och trygghet på att vårt näringsliv kan hävda
            sig internationellt. Sverige har en unik potential med både traditionella
            näringar och nya kreativa branscher som vi ska utnyttja.
          </note>
          <note>
            Vi ska göra mer för att främja svenskt näringsliv i utlandet
            och främja investeringar i Sverige.
          </note>
          <note>
            Men enbart handel är inte nog utan måste ingå i en bredare utvecklingsstrategi.
            Det är otillständigt att
          </note>
          <note>
            EU subventionerar varje ko med 20 kr dagligen, när halva jordens
            befolkning lever på mindre än den summan per dag.
          </note>
          <note>
            Regeringen arbetar för en rättvis globalisering.
          </note>
          <note>
            Det kräver åtgärder av länder, näringsliv, enskilda organisationer,
            WTO, EU och FN. Vi vill bland annat stärka tillsynen över de globala
            finansiella institutionerna.
          </note>
          <note>
            Hållbar säkerhet förutsätter rättvis och hållbar utveckling
          </note>
          <note>
            Fattigdom kan både orsakas av och vara orsaken till militära
            konflikter. Men fattigdom kan inte bekämpas militärt.
          </note>
          <note>
            Genom FN-konferenserna på 1990-talet liksom i
          </note>
          <note>
            Johannesburg, Monterrey, Doha, och genom FN:s millenniedeklaration,
            har världssamfundet för första gången skapat en samsyn om hållbar
            utveckling.
          </note>
          <note>
            Aldrig tidigare har de politiska förutsättningarna för att verkligen
            nå resultat varit bättre. Målsättningarna är ambitiösa, men möjliga
            att uppnå med politisk vilja och samarbete.
          </note>
          <note>
            Utvecklingsländerna själva har det avgörande ansvaret för att
            bekämpa fattigdom. Men bistånd på rätt sätt kan spela en stor
            roll. Sveriges bistånd ökar på väg mot enprocentsmålet. Också
            EU, som totalt står för två tredjedelar av världens bistånd, ökar
            sina insatser.
          </note>
          <note>
            Hälso- och sjukvård är en säkerhetsfråga. Det underströks när
            hiv/aids, den allvarligaste epidemin som drabbat mänskligheten
            sedan digerdöden, debatterades i FN:s säkerhetsråd. Men det gäller
            också andra smittsamma sjukdomar som malaria och tuberkulos samt
            barna- och mödradödligheten.
          </note>
          <note>
            Grundläggande för vår överlevnad är att vi värnar vår miljö.
          </note>
          <note>
            Ta frågan om rent vatten. Det är en bristvara och därför en källa
            till konflikter.
          </note>
          <note>
            Ta växthuseffekten - extrema väderhändelser, torka och översvämningar
            driver människor på flykt och orsakar konflikter. Där bidrog Kjell
            Larsson aktivt till att rädda det som är hoppet: Kyotoprotokollet.
          </note>
          <note>
            Ta vårt närområde: Atomsoporna på Kolahalvön är ett hot mot vår
            säkerhet, och därför hoppas vi att
          </note>
          <note>
            Ryssland nu ska underteckna det nödvändiga avtalet.
          </note>
          <note>
            Regeringen kommer i utvecklingspropositionen i år att lägga fram
            en samlad politik för rättvis och hållbar utveckling.
          </note>
          <note>
            Säkerhet förutsätter nedrustning.
          </note>
          <note>
            Aldrig förr har så många länder haft tillgång till massförstörelsevapen
            eller ambition att utveckla sådana. Aldrig förr har terrorister
            gjort så stora ansträngningar att komma i besittning av dem. Mot
            detta globala hot ställer vi vårt långsiktiga mål: en värld fri
            från kärnvapen, kemiska vapen och biologiska vapen. Vårt medel
            är universella åtaganden för nedrustning, icke-spridning och exportkontroll.
            Sverige ingår i den så kallade Ny Agenda-koalitionen, som år 2000
            bidrog till en handlingsplan i 13 steg för kärnvapennedrustning
            som har accepterats av kärnvapenstaterna. Vi kommer att pressa
            på för att planen uppfylls och återkomma med initiativ mot massförstörelsevapen.
          </note>
          <note>
            Säkerhet förutsätter att vi kan förebygga väpnade konflikter.
          </note>
          <note>
            I Rwanda dödades en miljon människor under
          </note>
          <note>
            100 dagar 1994. Två miljoner drevs på flykt.
          </note>
          <note>
            Krigen på västra Balkan skapade över tre miljoner flyktingar.
            100 000 människor sökte sig till Sverige.
          </note>
          <note>
            Krigen har kostat EU och dess medlemsländer över
          </note>
          <note>
            100 miljarder kronor.
          </note>
          <note>
            Kostnaden för de fredsbevarande FN-soldaterna i
          </note>
          <note>
            Sierra Leone var under förra året större än landets hela BNP.
          </note>
          <note>
            Siffrorna förskräcker. Än mer förskräcker det mänskliga lidandet
            bakom. Det kan inte mätas i pengar. Men vi kan använda våra resurser
            bättre för att minska lidandet, och minska hotet att nya eller
            nygamla konflikter blossar upp.
          </note>
          <note>
            Lätta vapen har kallats för den fattiges massförstörelsevapen.
            90 % av dem som dödats i konflikter det senaste decenniet - över
            tre miljoner människor varav över två miljoner civila - har fallit
            offer för lätta vapen.
          </note>
          <note>
            I dag är över en halv miljard lätta vapen i omlopp.
          </note>
          <note>
            De är lätta att få tag på, lätta att dölja, lätta att använda,
            och svåra att kontrollera. Exporterade från Europa underblåser
            de konflikt efter konflikt över hela världen. Och vi ser konsekvenserna
            i Liberia, i Tetovo, och på våra egna gator och skolgårdar.
          </note>
          <note>
            Sverige hade den första FN-konferensen om konfliktförebyggande
            förra året. Sverige kommer att ta nya initiativ när det gäller
            konfliktförebyggande under året.
          </note>
          <note>
            Vår säkerhet förutsätter att Iraks massförstörelsevapen förstörs.
          </note>
          <note>
            Det är en skam att vår civilisations vagga behärskas av Saddam
            Hussein. Listan på hans svek är lång:
          </note>
          <note>
            Han har använt kemiska stridsmedel i kriget mot Iran och även
            mot sin egen befolkning. 5 000 kurder i byn
          </note>
          <note>
            Halabja - män, kvinnor och barn dödade han med stridsgas.
          </note>
          <note>
            Hans Blix har i sin rapport visat att 6 500 bomber med kemiska
            stridsspetsar saknas i Iraks redovisning, liksom stora mängder
            mjältbrandsbakterier.
          </note>
          <note>
            FN:s vapeninspektörer måste få den tid de behöver. Saddam Hussein
            kommer aldrig att nedrusta med mindre än att han utsätts för maximal
            press, men en militär insats kan bara få vara en sista utväg när
            alla andra medel uttömts. Vår säkerhet förutsätter en världsordning
            baserad på folkrätten. Det kan därför bara vara FN:s säkerhetsråd
            som fattar beslut om våldsanvändning.
          </note>
          <note>
            Vår säkerhet förutsätter att Nordkorea uppfyller sina internationella
            åtaganden.
          </note>
          <note>
            Utvecklingen är allvarlig. Nordkoreas agerande riskerar att underminera
            hela den globala ickespridningsregimen. Vi har tillsammans med
            andra gjort klart för den nordkoreanska ledningen att dess agerande
            är oacceptabelt. Diplomatiska ansträngningar och dialog krävs
            för att lösa krisen på fredlig väg.
          </note>
          <note>
            Nordkorea måste dra tillbaka sitt beslut att lämna icke-spridningsfördraget
            och släppa in FN:s vapeninspektörer.
          </note>
          <note>
            Vår säkerhet förutsätter fred i Mellanöstern.
          </note>
          <note>
            Konflikten i Mellanöstern har förvärrats.
          </note>
          <note>
            Fredsprocessen har avstannat, och parterna sitter fast i en ond
            våldsspiral. Israel har återockuperat stora delar av de palestinska
            territorierna. Bosättningarna tillåts växa och bli alltfler. Det
            palestinska ledarskapet har inte förmått förhindra självmordsattackerna
            mot israeliska civila. Båda sidor måste inse att de aldrig kan
            uppnå sina mål genom att använda våld.
          </note>
          <note>
            Regeringen verkar både bilateralt och genom EU
          </note>
          <note>
            för att gjuta nytt liv i fredsprocessen. EU ingår tillsammans
            med FN, USA och Ryssland i den så kallade kvartetten som arbetat
            fram en handlingsplan för en fredlig lösning där den israeliska
            ockupationen får ett slut och en demokratisk, tolerant och livskraftig
            palestinsk stat upprättas år 2005. Vi ska under de kommande månaderna
            verka för att parterna accepterar och genomför denna plan.
          </note>
          <note>
            Vår säkerhet förutsätter stabilitet på västra Balkan.
          </note>
          <note>
            Etniska spänningar och krigsförbrytelser, kriminella nätverk
            och människohandel har alltför länge varit en del av västra Balkan.
            Vägen till stabilitet och utveckling går via europeisk integration.
            Sveriges engagemang är omfattande. 800 svenska soldater deltar
            i Kfor och Sfor för att upprätthålla freden, skydda minoriteter
            och möjliggöra en demokratisk utveckling i Kosovo och Bosnien,
            och snart kan vi också delta i Makedonien.
          </note>
          <note>
            Vår säkerhet förutsätter utveckling i Afrika.
          </note>
          <note>
            Under året som gått har vi äntligen sett fred i Angola, politiska
            lösningar på konflikterna i Storasjöregionen och inledda fredssamtal
            i Sudan och Somalia.
          </note>
          <note>
            Men vi har också sett nya konflikthärdar blossa upp som i Elfenbenskusten.
            Uppemot 400 miljoner afrikaner bor i länder med pågående, eller
            stor risk för konflikt.
          </note>
          <note>
            Vi stöder demokratiska afrikanska regeringar som visar ansvar
            för Afrikas utveckling. Vi stöder afrikanska initiativ att nå
            ett slut på krig och plundringar.
          </note>
          <note>
            Sverige avser att bidra med personal till FN:s fredsbevarande
            styrka i Kongo. Kabinettssekreterare Hans
          </note>
          <note>
            Dahlgren fortsätter sitt EU-uppdrag för fred i Västafrika. Vi
            stärker Afrikas positiva krafter som verkar för utveckling och
            välfärd.
          </note>
          <note>
            Vår säkerhet förutsätter ett starkt FN.
          </note>
          <note>
            Sveriges starka stöd till FN är det främsta uttrycket för våra
            ansträngningar att värna internationell fred, säkerhet och utveckling.
            Bara FN har den bredd och den legitimitet som krävs för den globala
            säkerheten. FN är ett oumbärligt forum, en oumbärlig normbildare
            och en garant för folkrätten.
          </note>
          <note>
            I dag tar FN sitt ansvar. FN reagerade snabbt och beslutsamt
            efter den 11 september. FN har tagit ledningen i diskussionen
            om hållbar utveckling. FN
          </note>
          <note>
            hanterar Irakfrågan. FN:s säkerhetsråd är det enda organ som
            har legitimitet att fatta beslut som rör global säkerhet. Med
            detta ansvar följer en skyldighet att också fatta svåra beslut.
          </note>
          <note>
            FN avspeglar 191 staters olika viljor och intressen och uppvisar
            både goda och dåliga resultat. Vi tvekar inte att rikta kritik
            när det är befogat. En organisation som FN måste ständigt förnya
            sig, och vi stöder generalsekreterare Kofi Annans reformarbete.
            Vi vill se reformer av säkerhetsrådet och har tagit initiativ
            till att stärka FN:s sanktionsinstrument.
          </note>
          <note>
            Det är också viktigt för oss att FN nu blir effektivare i sin
            krishantering. Sverige har genom åren sänt ut tiotusentals militärer,
            poliser och observatörer i
          </note>
          <note>
            FN-tjänst. Vi deltar i 13 av det femtontal FN-
          </note>
          <note>
            missioner som nu pågår.
          </note>
          <note>
            Att säkerställa förmågan att delta i internationella operationer
            är en viktig del av reformeringen av det svenska försvaret. Vi
            ska ha den civila och militära förmåga som krävs för att snabbt
            kunna ställa upp när vi behövs, i de former som vi själva väljer.
          </note>
          <note>
            Vår säkerhet stärks genom ett utvidgat EU.
          </note>
          <note>
            Den europeiska unionen är central för vår säkerhet. Den 16 april
            ska fördragen för utvidgning av EU
          </note>
          <note>
            med tio nya medlemsländer undertecknas. Därmed kröns flera års
            ansträngningar, inte minst från Sverige, med framgång. Vi utvecklar
            nu samarbetet med de nya medlemsländerna. Förberedelser pågår
            för att öppna ambassad i Bratislava senare i år.
          </note>
          <note>
            Ett enat Europa är ett säkrare Europa. Därför får vi inte heller
            skapa nya skiljelinjer. Vi vill fortsätta att utveckla vårt partnerskap
            med Ryssland. En fortsatt integration, inte minst ekonomisk, är
            viktig både för
          </note>
          <note>
            Sverige och för Ryssland. Men ett sant partnerskap kräver uppslutning
            kring gemensamma värderingar och principer, inklusive mänskliga
            rättigheter och mediefrihet. Vi ska fortsätta stötta en positiv
            utveckling i Ukraina, Vitryssland och Moldavien. OSSE och
          </note>
          <note>
            Europarådet är viktiga för säkerheten och demokratiseringen i
            hela Europa.
          </note>
          <note>
            Det europeiska konventet och den kommande regeringskonferensen
            ska utveckla och effektivisera
          </note>
          <note>
            EU. Vi behöver stärka den gemensamma utrikes- och säkerhetspolitiken.
            Vi behöver ett tydligare EU-
          </note>
          <note>
            fördrag, inte minst av demokratiska skäl. Vi behöver reformer
            av men inte stora förändringar i balansen mellan EU:s olika organ.
            Vi vill ha mer inflytande för de nationella parlamenten.
          </note>
          <note>
            Sveriges välstånd är beroende av utvecklingen i
          </note>
          <note>
            Europa. Vi arbetar aktivt inom EU för full sysselsättning, social
            välfärd och miljömässigt hållbar utveckling.
          </note>
          <note>
            Folkomröstningen om euron den 14 september är ett viktigt vägval
            för Sverige. Medlemskap i EMU
          </note>
          <note>
            handlar om att stärka förutsättningarna för en stabil tillväxt
            i vårt eget land. Den handlar om Sveriges inflytande i Europa.
            Den handlar också om att vi tar vårt ansvar när det framtida Europa
            formas.
          </note>
          <note>
            Genom att utveckla sin förmåga till konfliktförebyggande och
            konflikthantering kan EU skapa ökad säkerhet. EU:s civila och
            militära konflikthantering ska kunna bidra till fred och säkerhet
            varhelst i världen det behövs - i nära samarbete med FN och regionala
            organisationer.
          </note>
          <note>
            I december nåddes en överenskommelse om att
          </note>
          <note>
            EU får tillgång till Natoresurser för fredsfrämjande insatser.
            Detta gör det möjligt för EU att nu inleda sina första militära
            fredsfrämjande insatser. Redan vid årsskiftet tog EU över den
            civila polisinsatsen i
          </note>
          <note>
            Bosnien efter FN och förbereder sig nu på att ta över den konfliktförebyggande
            militära insatsen i Makedonien efter Nato.
          </note>
          <note>
            Vår säkerhet förutsätter ett euroatlantiskt partnerskap.
          </note>
          <note>
            Säkerheten i vårt närområde och i Europa byggs i allt närmare
            samverkan mellan EU, Nato och Ryssland.
          </note>
          <note>
            Vi gläds åt att våra grannländer Estland, Lettland och Litauen
            kan förverkliga sina säkerhetspolitiska mål och bli medlemmar
            av EU och Nato. Det är ett historiskt framsteg och stärker säkerheten
            och stabiliteten för Sverige och hela Östersjöområdet.
          </note>
          <note>
            Vår säkerhet förutsätter samarbete i Norden och runt Östersjön.
          </note>
          <note>
            Som ordförande i det nordiska regeringssamarbetet kommer Sverige
            att verka för minskade gränshinder och ökad rörlighet. De baltiska
            länderna har förnyat det nordiska samarbetet. Vi vill öka kontaktytorna
            mellan Norden och Baltikum. Vi öppnar inom kort ett generalkonsulat
            i Kaliningrad.
          </note>
          <note>
            Under vår kvarvarande tid som ordförande i Barentsrådet kommer
            vi att prioritera miljöfrågor, ökat utbyte och ekonomisk utveckling
            samt konkreta åtgärder mot människohandeln.
          </note>
          <note>
            Vår säkerhet stärks av en bred enighet om Sveriges säkerhetspolitiska
            linje.
          </note>
          <note>
            Sverige är militärt alliansfritt. Det är en politik som genom
            olika skeden tjänat oss väl i snart 200 år.
          </note>
          <note>
            Den ger oss handlingsfrihet. Den har ett brett folkligt stöd.
            Alliansfriheten har ett brett politiskt stöd genom den överenskommelse
            som regeringen träffat med
          </note>
          <note>
            Centerpartiet, Kristdemokraterna och Moderaterna.
          </note>
          <note>
            Herr talman! Det finns en hel del hot i dag mot vår säkerhet
            som inte längre enbart kan hanteras militärt. Men de kan mötas
            med en aktiv politik för mänskliga rättigheter, folkrätt och demokrati,
            för fattigdomsbekämpning och global rättvisa och för konfliktförebyggande
            och nedrustning.
          </note>
          <note>
            Hoten kan mötas med aktiv samverkan i närområdet, inom EU och
            globalt, med FN i centrum. Låt oss göra det och utnyttja möjligheterna
            att försöka upprätta global fred, frihet och rättvisa.
          </note>
          <note>
            (Applåder)
          </note>
          <note type="speaker">
            Anf. 2 BO LUNDGREN (m):
          </note>
          <note>
            Herr talman! De dramatiska skiftena i vår omvärld under det senaste
            dryga decenniet har förändrat förutsättningarna för svensk säkerhetspolitik.
            Den gamla konflikten mellan öst och väst, mellan förtryck och
            frihet, är inte längre styrande för hur säkerhetspolitiken utformas.
          </note>
          <note>
            Samtidigt har nya hot växt fram - terrordåd som slår blint och
            urskillningslöst, förtryckarregimer i Irak och Nordkorea som har
            utvecklat och som är beredda att använda massförstörelsevapen.
            Ska dessa nya hot kunna mötas krävs det internationell samverkan
            och solidaritet. Det är ett ansvar som Europa och Sverige måste
            axla.
          </note>
          <note>
            Situationen i Irak är en angelägenhet för alla som lever i och
            som tror på ett öppet samhälle. Den är en angelägenhet för Sverige
            som medlem av Förenta nationerna.
          </note>
          <note>
            Iraks krigsmaskin har gång på gång anfallit sina grannländer.
            Saddam Hussein har inte dragit sig för att använda massförstörelsevapen
            i krig och mot sin egen befolkning.
          </note>
          <note>
            Genom beslutet om resolution 1441 i november förra året fullföljer
            FN:s säkerhetsråd ett tolv år gammalt krav på att regimen i Bagdad
            villkorslöst avrustar alla sina kemiska och biologiska vapen och
            kärnvapen.
          </note>
          <note>
            De senaste tolv åren har Saddam Hussein svikit och bedragit.
            Det finns ingenting som talar för att han inte försöker bedra
            världen även denna gång. Därför måste säkerhetsrådet stå fast.
            Ett splittrat FN kommer bara att spela Hussein i händerna.
          </note>
          <note>
            Ingen vill se ett krig. Skulle det värsta hända vet vi att det
            leder till ett stort mänskligt lidande och en stor materiell förödelse.
            Det är inte vad Iraks folk förtjänar - ett folk som redan lider
            under Saddam
          </note>
          <note>
            Husseins förtryck. Hans terrorregim torterar och mördar oppositionella.
            Den tvingar människor i flykt.
          </note>
          <note>
            Det finns ingen åsiktsfrihet, och det finns ingen demokrati i
            Irak.
          </note>
          <note>
            Den fredliga lösning som vi hoppas på och arbetar för kräver
            emellertid fasthet och enighet. Välgrundad oro får inte ersättas
            av en jakt på inrikespolitiska poänger eller en naiv tro att en
            av vår tids grymmaste diktatorer kan resoneras bort från sin terrorregim.
          </note>
          <note>
            Iraks ledare skulle över huvud taget inte ta någon hänsyn till
            FN:s krav om inte betydande militära styrkor var beredda att upprätthålla
            mandatet att avrusta Irak.
          </note>
          <note>
            En militär aktion är, och ska alltid vara, den sista utvägen.
            Men om det är priset för en säkrare värld och om Iraks ledare
            väljer konfrontation framför samarbete kan det bli nödvändigt.
            I grunden handlar det ju om att bygga en värld där våra barn och
            barnbarn och barn i hela världen kan leva i frihet och trygghet
            utan att hotas av förtryckarregimer med massförstörelsevapen.
          </note>
          <note>
            FN:s resoluta hållning mot Irak har visat på både styrka och
            tålamod. Men det har funnits tillfällen då
          </note>
          <note>
            FN inte agerat med samma beslutsamhet. De ohyggliga folkmorden
            i Rwanda kostade en miljon människor livet men då svek FN:s säkerhetsråd.
            Världen tittade på och gjorde ingenting.
          </note>
          <note>
            Den fruktansvärda etniska rensningen i Kosovo är ett annat exempel
            på när säkerhetsrådet misslyckats med att upprätthålla skyddet
            för mänskliga rättigheter. Då agerade Nato, utan säkerhetsrådets
            godkännande, för att få ett slut på civilbefolkningens lidande
          </note>
          <note>
            - ett handlande som även Sverige ställde sig bakom.
          </note>
          <note>
            Dag och natt i över tio år har amerikanska och brittiska styrkor
            skyddat den kurdiska minoriteten i norra Irak från Saddam Husseins
            terror. Även denna insats för mänskliga rättigheter sker utan
            beslut i säkerhetsrådet. Jag utgår från att utrikesministern delar
            min uppfattning om att dessa livsviktiga insatser stämmer väl
            överens med det skydd för mänskliga rättigheter som FN ska upprätthålla.
          </note>
          <note>
            Förenta nationerna måste fortsätta att visa fasthet och kraft
            i arbetet med att upprätthålla de ideal som ligger till grund
            för stadgan. Det förutsätter att säkerhetsrådets handlingskraft
            inte blockeras.
          </note>
          <note>
            Rådet måste ta det ansvar som krävs för att avvärja hot mot världsfreden
            och trygga mänskliga rättigheter. Vi i Sverige måste ta vår del
            av ansvaret och vara med och bygga ett starkt och handlingskraftigt
            FN. De misstag som har begåtts och de svagheter som visades när
            det gäller Rwanda, när det gäller
          </note>
          <note>
            Kosovo och när det gäller skyddet för kurderna får inte upprepas
            om FN ska kunna spela den roll som vi alla menar är nödvändig
            och viktig.
          </note>
          <note>
            Det är viktigt att vapeninspektörerna kan fullgöra sitt arbete
            men det är Irak - låt oss inte glömma det! -
          </note>
          <note>
            som ska bevisa att de har genomfört den avrustning som FN i tolv
            år har krävt, inte omvänt. Det är inte omvärlden som ska bevisa
            det vi redan vet. Det är därför Iraks ledare som slutligen avgör
            om det blir ett krig eller inte.
          </note>
          <note>
            Herr talman! De senaste årens konflikter och kriser i världen
            har tydligt visat på behovet av att stärka den europeiska unionens
            utrikespolitiska förmåga.
          </note>
          <note>
            Oförmågan att samla sig kring en enhetlig linje i tider av kris
            är ett misslyckande.
          </note>
          <note>
            Det är uppenbart att i dag existerar inte en sammanhållen europeisk
            utrikespolitik ens när det gäller viktiga gemensamma angelägenheter.
            Splittringen försvårar en fredlig lösning på Irakkrisen och gör
            det omöjligt för Europa att spela den tunga utrikespolitiska roll
            som är önskvärd och som skulle vara möjlig.
          </note>
          <note>
            Tysklands agerande och avsikt att inte följa ett beslut om intervention
            underminerar trovärdigheten för
          </note>
          <note>
            FN i relationerna till Irak och för den europeiska unionens förmåga.
            Det är priset för en inrikespolitisk profilering för att vinna
            det tyska kanslersvalet.
          </note>
          <note>
            Europa måste ta ett större ansvar för sin egen säkerhet. Enda
            sättet att öka beredskapen inför morgondagens hot är att bygga
            en god beredskap i dag. Den europeiska krishanteringsstyrkan måste
            snabbt bli verklighet. Därutöver behöver flera av Europas länder,
            inklusive Sverige, öka anslagen till försvaret.
          </note>
          <note>
            Vi i Sverige måste ha förmåga att avvärja angrepp på vårt land
            också i den nya säkerhetspolitiska miljön. Det är en av statens
            grundläggande uppgifter.
          </note>
          <note>
            Sveriges internationella engagemang med fredsbevarande trupp
            kräver både stora personella och ekonomiska resurser. I dag klarar
            inte det svenska försvaret att uppfylla de ambitioner vi har och
            den uppgift vi egentligen har.
          </note>
          <note>
            Utvidgningen av EU och av Nato medför en ny säkerhetspolitisk
            situation också för Sverige. Om drygt ett år kommer alla Östersjöns
            strandstater, med undantag av Ryssland, att vara med i EU. Alla
            våra grannar kring Östersjön, med undantag av Ryssland och Finland,
            kommer år 2004 att vara med i Nato.
          </note>
          <note>
            Nato är och förblir, även med den diskussion vi i dag ser, den
            europeiska säkerhetsordningens ryggrad.
          </note>
          <note>
            Vi lever i ett nytt och säkrare Europa. Forna fiender i öst och
            väst garanterar nu varandras säkerhet. Natos utvidgning är det
            mest betydelsefulla bidraget till den ökade säkerheten i vårt
            närområde sedan Berlinmurens fall och Warszawapaktens upplösning.
          </note>
          <note>
            Det är också så att ett nytt Nato med nya uppgifter öppnar för
            en ny svensk säkerhetspolitik. Förra årets uppgörelse om den säkerhetspolitiska
            doktrinen, välkommen och nödvändig, slår fast att "hot mot freden
            och vår säkerhet kan bäst avvärjas i gemenskap och samverkan med
            andra länder".
          </note>
          <note>
            Jag välkomnar därför den öppenhet som försvarsministern visade
            i debatten om Sveriges framtida säkerhet vid Folk och försvars
            konferens i Sälen. Jag delar hennes uppfattning att säkerhet byggs
            genom samarbete, involvering och engagemang. Dessa ord måste omsättas
            i handling med utgångspunkt i den doktrin som både Moderaterna
            och Socialdemokraterna står bakom.
          </note>
          <note>
            Det är också så att dagens utrikespolitiska deklaration präglas
            starkt av en insikt om Sveriges allt större beroende av omvärlden
            för vår säkerhet.
          </note>
          <note>
            Kopplingen till bland annat Irak, Nordkorea, Mellanöstern och
            västra Balkan är ju uppenbar och tydlig.
          </note>
          <note>
            Men då måste också insikten om detta ömsesidiga behov styra utformningen
            av vår säkerhetspolitik. Det blir under innevarande mandatperiod
            aktuellt för
          </note>
          <note>
            Sverige att ta ställning till ett samarbete inom det nya
          </note>
          <note>
            Nato som nu byggs. För Moderaterna är ett medlemskap i försvarsalliansen
            ett naturligt steg.
          </note>
          <note>
            Herr talman! Moderaterna var det parti som först uttalade visionen
            om ett svenskt medlemskap i den europeiska gemenskapen. Det som
            då, för 40 år sedan, var en dröm är i dag en verklighet. Det europeiska
            samarbetet erbjuder Sverige oerhörda möjligheter att växa. Vi
            har rivit fysiska, ekonomiska och kulturella gränser som vi levt
            med sedan nationalstatens bildande. Utvidgningen av den europeiska
            unionen öppnar för nya möjligheter. Tio nya medlemsländer kommer
            att stärka unionen. Våra ekonomier kommer att växa samman. Också
            detta är en av de grundläggande förutsättningarna för en fredlig
            utveckling.
          </note>
          <note>
            De unga demokratierna från det forna östblocket är på väg att
            bli en naturlig del av ett enat Europa.
          </note>
          <note>
            Denna hoppfulla och samtidigt mödosamma process får inte bromsa
            eller hindra en fortsatt utvidgning.
          </note>
          <note>
            Det är viktigt att fullfölja förhandlingarna med återstående
            kandidatländer och det är viktigt att också stödja en utveckling
            där Vitryssland, Ukraina och andra länder kan bli medlemmar. Inga
            hinder får stå i vägen för vidare utveckling österut eller söderut
            så länge ett land uppfyller de krav som ställs på nya medlemmar.
          </note>
          <note>
            Det europeiska framtidskonventet fortsätter. Det är avgörande
            att debatten om den europeiska unionens framtid byggs på historien.
            Europasamarbetets grundidéer är i dag lika aktuella som när unionen
            bildades: fred genom frihandel, utveckling genom samarbete, tillväxt
            genom marknadsekonomi. Jag vill se en mer renodlad europeisk union,
            en union som har färre men tydligare uppgifter. Den europeiska
            unionen ska koncentrera sig på att bidra till goda förutsättningar
            för företagande och arbete genom en gemensam marknad som fungerar
            väl, på kampen mot terrorism och internationell, organiserad brottslighet
            och på en tydlig gemensam utrikespolitik.
          </note>
          <note>
            På den gemensamma marknad som både är medlet för att skapa fred
            genom att riva gränser och barriärer mellan människor och länder
            och samtidigt skapar välstånd är det naturligt att man också har
            en valuta, ett sätt att genomföra ekonomiska transaktioner. De
          </note>
          <note>
            14 september har svenska folket möjligheten att säga ja till
            euron och ja till ett ökat samarbete över nationsgränserna - för
            fredens skull och för välståndets möjlighet.
          </note>
          <note>
            Det europeiska valutasamarbetet är mer än en symbol. Euron är
            i grunden ett förverkligande av
          </note>
          <note>
            Europatanken. Genom att ta bort handelshinder knyter man människor
            närmare varandra. Det blir ökad handel, fördjupad förståelse mellan
            människor, mellan Europas folk. Euron är ju redan en ekonomisk
            realitet som Sverige inte kan bortse från. Den präglar vardagen
            för 300 miljoner européer. Den påverkar redan oss. Låt oss välja
            fördelarna med samarbete framför kostnaderna för utanförskapet.
          </note>
          <note>
            Av samma skäl som vi säger ja till euron säger vi också nej till
            att unionen ska göra mer än den behöver göra. Vi ska inte ha några
            europeiska skatter. Unionen ska möjliggöra ekonomisk tillväxt,
            inte öppna för gemensam och skadlig skattepolitik. Beskattningsrätten
            ska vara förbehållen beslut i medlemsländernas parlament.
          </note>
          <note>
            Vi säger också nej till två företrädare för en union.
          </note>
          <note>
            Vi avvisar statsministerns ambition att förstärka ministerrådet
            på bekostnad av en försvagad kommission och ett försvagat Europaparlament.
            Maktdelning mellan EU:s institutioner är en nödvändighet om balansen
            mellan stora och små länder ska kunna upprätthållas. Med en ministerrådspresident
            kantrar EU
          </note>
          <note>
            mot en maktkoncentration som inte är bra för unionen och inte
            bra för Sverige. Ett framtida EU ska i den löpande verksamheten
            ledas av kommissionens ordförande, kommissionen som företräder
            både unionen och alla medlemsländer oberoende av dessas storlek
            eller ekonomiska styrka. Det är den bästa garantin för en union
            som inte utvecklas till förmån för de stora medlemsländerna på
            de mindre ländernas bekostnad.
          </note>
          <note>
            Besluten inom unionen ska dock även i fortsättningen fattas av
            ministerrådet.
          </note>
          <note>
            Herr talman! Sveriges engagemang i världen får inte begränsas
            till vackra deklarationer. Vi måste välja aktivt samarbete framför
            passiv reaktion. Sverige behöver en tydlig och modern utrikes-
            och säkerhetspolitik. Den ska byggas på insikten att samarbete,
            gemensamt ansvar och ömsesidiga åtaganden är grunden för befäst
            frihet och tryggad fred.
          </note>
          <note>
            (Applåder)
          </note>
          <note type="speaker">
            Anf. 3 CARL B HAMILTON (fp):
          </note>
          <note>
            Herr talman! Av naturliga skäl står Irakkrisen i fokus för dagens
            utrikespolitiska debatt. Målet för FN
          </note>
          <note>
            är fred och säkerhet, i detta fall genom att avväpna
          </note>
          <note>
            Irak dess massförstörelsevapen. Metoden är att med
          </note>
          <note>
            FN:s säkerhetsråd i ryggen sätta maximal press på
          </note>
          <note>
            Saddam Hussein för att förmå Irak att fullt ut samarbeta med
            FN, och på så sätt undvika krig. Den yttersta konsekvensen av
            säkerhetsrådets beslut är möjligheten att rådet accepterar användning
            av militära medel.
          </note>
          <note>
            Denna linje är även Folkpartiets ståndpunkt. Man måste fundera
            över vad motsatsen skulle innebära.
          </note>
          <note>
            Anta att våld i slutändan - i värsta fall - inte skulle kunna
            användas av FN i den här situationen. Då skulle det bli Saddam
            Hussein som bestämde om Irak skulle låta sig avväpnas sina massförstörelsevapen
            eller inte. Då skulle det bli Saddam Hussein som avgjorde om FN:s
            säkerhetsråds beslut skulle genomföras eller inte.
          </note>
          <note>
            Vapeninspektörerna har rapporterat till säkerhetsrådet. Hans
            Blix kritik av Iraks bristande samarbetsvilja är förödande för
            Irak för den som har läst dokumentet. Han konstaterar sammanfattningsvis
            den
          </note>
          <note>
            27 januari: "Irak förefaller inte uppbåda en genuin acceptans
            ens den dag som i dag är beträffande kravet på avrustning."
          </note>
          <note>
            På fredag får säkerhetsrådet en ny rapport. Om
          </note>
          <note>
            Hans Blix skulle ändra sig, och om Hans Blix skulle begära mer
            tid för vapeninspektörerna, bör inspektörerna också få mera tid.
          </note>
          <note>
            Det låter sig sägas att det krävs både bevis och övertygande
            resonemang för att ett angrepp ska ses som den enda utvägen för
            FN. Men bevisbördan ligger inte på vapeninspektörerna att hitta
            bevis i Irak.
          </note>
          <note>
            Bevisbördan ligger på Saddam Husseins regim att visa att Irak
            anstränger sig för att uppfylla FN:s resolutioner.
          </note>
          <note>
            Hans Blix, folkpartistisk utrikesminister för ungefär 20 år sedan,
            hävdar i sin rapport att Irak ännu inte anstränger sig tillräckligt
            och inte kan, eller vill, redogöra för viktiga frågor om innehavet
            av kemiska och biologiska vapenarsenaler. Intrycket från Blixrapporten
            av bristande uppriktighet, ovilja till samarbete och obstruktioner
            förstärks av helhetsintrycket från utrikesminister Powells framträdande
            med indicier och resonemang i FN:s säkerhetsråd. Var finns de
            vapen lagrade som man vet att Irak har haft? Om
          </note>
          <note>
            Irak påstår att de är förstörda måste Irak kunna bevisa detta,
            och inspektörerna måste kunna kontrollera bevisen.
          </note>
          <note>
            Sverige har en internationellt erkänd kapacitet och kompetens
            beträffande skydd mot kemiska och biologiska vapen. Regeringen
            i Sverige har under hand fått en förfrågan av USA, som ledare
            för en eventuell FN-
          </note>
          <note>
            koalition, om Sverige kan hjälpa till med sin kompetens och kapacitet
            beträffande skydd mot Saddam
          </note>
          <note>
            Husseins kemiska och biologiska vapen om dessa skulle komma till
            användning. Regeringen tiger om saken och bör rimligen ge ett
            svar om sin inställning i dagens debatt.
          </note>
          <note>
            Vi har alltså situationen att andra länder, som är beredda att
            avväpna Irak dess massförstörelsevapen, efterfrågat att Sverige
            ska bistå deras soldater mot eventuella attacker med biologiska
            och kemiska vapen. Ett sådant stöd kan regeringen tydligen inte
            förmå sig att i förväg utlova. Det tycker vi är förvånande. Regeringen
            måste betänka Sveriges ansvar gentemot de soldater som eventuellt
            kan räddas genom en svensk skyddsinsats i en möjlig FN-styrka.
          </note>
          <note>
            Regeringen måste också börja tala om ett Irak efter Saddam Hussein.
            Att tänka framåt om Irak är ett exempel på det som utrikesministern
            så riktigt betonar i deklarationen, nämligen "alla människors
            lika värde och rättigheter. Inte bara stater, utan alla individer
            har rätt till säkerhet".
          </note>
          <note>
            Sverige bör - i den andan och om det läget skulle uppkomma -
            kunna bistå i Irak med krishantering på ungefär samma sätt som
            Sverige har gjort på Balkan.
          </note>
          <note>
            Inom EU-kommissionen har man öronmärkt pengar för sådana ändamål,
            och det finns numera utarbetade
          </note>
          <note>
            EU-rutiner för civil krishantering. Världshälsoorganisationen
            förbereder insatser för att hjälpa flyktingar som kan komma till
            Jordanien.
          </note>
          <note>
            Den nuvarande situationen med ett djupt splittrat
          </note>
          <note>
            Europa i dess förhållande till Irakkrisen är mycket allvarlig.
            Sveriges regering säger att EU är central som bas för svensk utrikes-
            och säkerhetspolitisk. Det är bara att instämma i detta naturligtvis,
            men i Irakfrågan krackelerar dessvärre denna bas nu betänkligt.
          </note>
          <note>
            Socialdemokraterna vill ofta hävda att Sverige skulle ha en speciell
            roll i världen som medlare, och brukar till och med motivera landets
            tidigare neutralitet och dagens alliansfrihet med att Sverige
            ska kunna medla internationellt.
          </note>
          <note>
            Nu är det dags att visa om det socialdemokratiska talet om en
            medlarroll är mer än löst prat. Nu är det dags för regeringen
            att ta initiativ för att inom EU
          </note>
          <note>
            söka skapa ökad enighet om hanteringen av Irakkrisen.
          </note>
          <note>
            Statsminister Göran Persson brukar beteckna sig som veteran bland
            EU:s stats- och regeringschefer.
          </note>
          <note>
            Vad är det värt i dag? Är det något mer än något slags veteranmedalj
            på bröstet? Det räcker alltså inte, som regeringen nöjer sig med
            att göra, att referera och debattera olika länders ståndpunkter.
          </note>
          <note>
            Vi har Storbritannien och sex sju andra länder som söker nära
            samarbete med och förtroende hos
          </note>
          <note>
            USA, som de därigenom hoppas och naturligtvis i viss mån kan
            utöva ett inflytande hos. På andra sidan har vi Tyskland, som
            redan på förhand säger att landet inte kommer att backa upp något
            säkerhetsrådsbeslut om militärt ingripande. Tyskland undergräver
            genom sitt agerande FN.
          </note>
          <note>
            För det första: Tyskland förstärker de amerikanska hökarnas misstro
            mot FN-vägen för internationell konfliktlösning och president
            Bushs beslut i höstas att genom säkerhetsrådet söka lösa Irakkrisen.
          </note>
          <note>
            För det andra: Tyskland ökar genom sin nonchalanta inställning
            till säkerhetsrådets bindande resolutioner sannolikheten för ett
            USA-lett anfall utan FN-
          </note>
          <note>
            mandat. Det senare skulle Folkpartiet liberalerna mycket, mycket
            djupt beklaga.
          </note>
          <note>
            Regeringen, liksom Folkpartiet, har hela tiden ställt sig bakom
            FN-linjen. Men beträffande Tysklands anti-FN-agerande säger Sveriges
            regering för lite och borde vara mycket tydligare.
          </note>
          <note>
            Tyskland är Europas mäktigaste ekonomi. Landet är i dag politiskt
            marginaliserat och tänker inte följa säkerhetsrådets bindande
            beslut om det beslutet skulle gå Tyskland emot. Gerhard Schröder
            har gått över
          </note>
          <note>
            Rubicon.
          </note>
          <note>
            Med EU:s nya medlemsländer sker också en tyngdpunktsförskjutning
            inom EU i mer Nato- och
          </note>
          <note>
            USA-vänlig riktning. Detta ska man lägga märke till.
          </note>
          <note>
            Av dessa skäl är det viktigt att den svenska regeringen inte
            är fortsatt passiv utan tar initiativ och aktivt arbetar för att
            söka återföra Tyskland till EU:s mittfåra och ena EU-länderna.
          </note>
          <note>
            Regeringen beskriver Sverige som "militärt alliansfritt". Beskrivningen
            är inte fel, men den är inte heller helt fullständig och till
            och med ganska vilseledande som en beskrivning av den faktiskt
            förda politiken. Sverige är i dag militärt alliansfritt men inte
            militärt obundet. Sverige är med i två typer av säkerhetspolitiska
            samarbeten, dels i EU med sin civila och militära krishantering,
            dels i Natos Partnerskap för fred med sina militära och civila
            delar.
          </note>
          <note>
            I dag minskar snabbt antalet medlemmar i Partnerskap för fred.
            Alltfler länder har blivit fullvärdiga
          </note>
          <note>
            Natomedlemmar, bland annat de baltiska staterna.
          </note>
          <note>
            Ryssland har ett särskilt, eget avtal med Nato och har därigenom,
            märk väl, en mycket intimare relation till
          </note>
          <note>
            Nato än vad Sverige har.
          </note>
          <note>
            Sverige blir därmed, på grund av sin passivitet när andra länder
            rör sig närmare Nato, alltmer ensamt och utanför, med risk för
            marginalisering.
          </note>
          <note>
            Detta är ett av flera skäl till att Folkpartiet vill att
          </note>
          <note>
            Sverige ska gå med i Nato utan vidare dröjsmål.
          </note>
          <note>
            Regeringens ständigt upprepade avståndstagande från medlemskap
            i Nato är snart lika otidsenligt, herr talman, som pickelhuvorna
            på vaktparaden.
          </note>
          <note>
            I Europeiska unionen som överallt annars diskuteras de nya hoten
            från kombinationen av terrorism och massförstörelsevapen. Det
            sker bland annat i EU:s framtidskonvent. Där finns i dag ett förslag
            om en så kallad solidaritetsklausul. Den innebär att både civila
            och militära instrument ska kunna utnyttjas för bekämpning av
            terrorism. Syftet ska vara "att förhindra terroristhot, skydda
            civilbefolkningen och de demokratiska institutionerna, samt bistå
            en medlemsstat på dess territorium att hantera följderna av en
            eventuell terroristattack".
          </note>
          <note>
            Förslaget är inte någon klausul för kollektivt försvar med skyldighet
            att bistå militärt. Hjälp ska kunna lämnas "på begäran av de civila
            myndigheterna i det berörda landet". Denna klausul är alltså utformad
            så att EU inte ska utvecklas till någon militär allians och inte
            heller konkurrera med Nato. Av just det skälet har bland annat
            det Natovänliga Storbritannien accepterat tanken på en sådan här
            solidaritetsklausul.
          </note>
          <note>
            Folkpartiet bejakar inte bara Natomedlemskap utan även förslaget
            till en solidaritetsklausul i EU.
          </note>
          <note>
            Om Sveriges stora befolkningscentrum skulle hotas av till exempel
            en smutsig bomb med kemiskt eller biologiskt innehåll, skulle
            vårt land kunna räkna med bistånd med både militära och civila
            resurser från EU
          </note>
          <note>
            för att spåra och klara upp sådana hot.
          </note>
          <note>
            Regeringen, däremot, ställer vid ett sådant terroristhot med
            massförstörelsevapen Sveriges befolkning utan det skydd som dels
            ett Natomedlemskap erbjuder, dels den militär som andra EU-länder,
            på svensk begäran, skulle kunna erbjuda.
          </note>
          <note>
            EU har nu slutförhandlat med tio nya länder. Utvidgningen fortsätter,
            närmast med Rumänien, Bulgarien och Kroatien, som inom kort lämnar
            in en ansökan.
          </note>
          <note>
            I mer östlig riktning, för Rysslands del, kommer de nya medlemsländerna
            sannolikt - och förhoppningsvis - att kräva att EU:s politik i
            fortsättningen präglas mindre av överspända högtidstal om Ryssland
            och EU:s gemensamma framtid och mer av realpolitik med realistiska
            mål för handel och integration, borttagna handelshinder och mål
            som ligger inom räckhåll för båda parter.
          </note>
          <note>
            En god ekonomisk utveckling i Ryssland och andra delar av före
            detta Sovjetimperiet är avgörande för att dagens vämjeliga handel
            med kvinnor ska upphöra. Det är kommunismens efterlämnade elände
            som är roten till dagens omfattande kvinnohandel. Detta katastrofala
            faktum är något för feministiska kommunister att noga begrunda.
            Det är först när människor i öst får möjlighet att leva ett drägligare
            liv och får hopp om bättre livschanser hemma som denna kvinnotrafik
            kommer att självdö.
          </note>
          <note>
            Konflikten Israel-Palestina fortgår. Jag vill gärna instämma
            i utrikesministerns förhoppningar om framsteg på de olika vägar
            som hon angav. Jag tror emellertid att vi samtidigt måste fundera
            över denna konflikts strukturella karaktär och det faktum att
            den faktiskt har pågått i mer än 50 år, utan lösning. Vad vi kan
            hoppas på med skytteldiplomati, olika initiativ, amerikansk medling
            och så vidare, som vi har sett under många år, är i bästa fall
            en vapenvila och en ömtålig styrkebalans som kan upprätthållas
            mellan parterna. Men fred är något mer än vapenvila och balans.
          </note>
          <note>
            I ämnet internationella relationer har man genom flera decenniers
            forskning kommit fram till något som är så nära som man kan komma
            en vetenskaplig
          </note>
          <note>
            "lag" inom samhällsvetenskapen, nämligen att demokratier inte
            startar eller driver krig mot varandra.
          </note>
          <note>
            Tillämpat på Mellersta Östern innebär detta att för att få en
            fred som uppfattas som både legitim och som omhuldas och vårdas
            av människorna, krävs demokrati i hela regionen. Det räcker inte
            med att Israel är en demokrati, hela regionen måste demokratiseras
            om freden ska vinnas och vi ska slippa ytterligare 50 år av konflikt
            och balanstänkande. Jag saknade att utrikesministern i sin deklaration
            inte sade något om betydelsen av demokrati i Mellersta Östern
            och naturligtvis även på andra håll, men framför allt som en lösning
            på de långsiktiga problemen i Mellersta Östern. Det är ett långsiktigt
            mål som alltid måste finnas med i en diskussion om Mellersta Österns
            problem och möjligheter.
          </note>
          <note>
            Herr talman! På grund av tidsnöd har jag inte kunnat diskutera
            många av de frågor som är väldigt centrala, som globalisering,
            tredje världen, asylfrågor och så vidare.
          </note>
          <note>
            Mina liberala utskottskolleger Cecilia Wikström och Birgitta
            Ohlsson, den senare nyutnämnd ledamot av Sida, märk väl, kommer
            under debatten senare att vidareutveckla Folkpartiets syn på internationell
            politik och bistånd. Tack för mig för ögonblicket.
          </note>
          <note>
            (Applåder)
          </note>
          <note type="speaker">
            Anf. 4 HOLGER GUSTAFSSON (kd):
          </note>
          <note>
            Herr talman! Den utrikespolitiska agendan handlar i dag mest
            om säkerhetspolitik. Sveriges möjlighet att bedriva en säkerhetspolitik,
            som skyddar människors liv, måste bygga på samverkan och allians
            med olika partner. I egen kraft är Sverige utlämnat åt terrorism
            och internationell brottslighet.
          </note>
          <note>
            Terrorismen genererar hot. Hot mot stater, och hot mot politiska
            system. Men det är enskilda människor som blir offer då hoten
            övergår till angrepp. Det räcker att påminna om den 11 september
            2001 i USA eller om självmordsbombningarna i Palestina och i Israel.
          </note>
          <note>
            Terrorismen kommer att drabba också Sverige.
          </note>
          <note>
            Frågan är inte om, utan hur och när. Terrorismen varnar inte,
            den hotar för att sprida skräck. Den slår till utan föregående
            varning. Den träffar oskyldiga människor skoningslöst. Vi måste
            ha en effektiv svensk säkerhetspolitik för att skydda våra liv.
          </note>
          <note>
            Herr talman! Sverige kan inte klara säkerhetspolitiken på egen
            hand. Därför måste vi ständigt pröva och utveckla vilka allianser
            Sverige ska bygga för att nå den effektiva säkerhetspolitiken.
            Kristdemokraterna anser att Sverige ska lägga ned all möda på
            att utveckla FN:s och Europeiska unionens arbete för fred och
            säkerhet. Det är inom ramen för dessa organisationer vi har största
            stödet för en västerländsk demokrati och ett rättssamhälle som
            slår vakt om mänskliga rättigheter.
          </note>
          <note>
            Sverige är beroende av enighet, ett enigt och starkt FN och en
            enig europeisk union. Mot denna bakgrund är det djupt olyckligt
            att Schröders regim i
          </note>
          <note>
            Tyskland och den franska presidenten spräcker EU:s och därmed
            FN:s säkerhetspolitik i Irakkonflikten.
          </note>
          <note>
            Det är tydligt att vänsterpartier äventyrar en sammanhållen europeisk
            säkerhetspolitik och därmed ger en respit för regimen i Bagdad.
          </note>
          <note>
            Herr talman! Jag har här en ytterst viktig fråga till utrikesministern
            och regeringen. Regeringens politik är tydlig. Det är ingen tvekan
            att man stöder FN. Men min fråga är: Vilken politik vill regeringen
            att FN ska föra i Irakkonflikten? Vilken politik vill regeringen
            se? Stöder regeringen partikollegan Schröders politik, som leder
            till en splittring av EU och FN, och därmed lättar på trycket
            för Bagdadregimen? Svaret på denna fråga är oerhört angelägen
            för oss här i dag för att se hur genuint stöd regeringen ger åt
            FN och EU som sammanhållande kraft.
          </note>
          <note>
            Herr talman! Sverige lever i ett neutralitetsdilemma då vi hävdar
            vår militära alliansfrihet i försvarspolitiken, samtidigt som
            vi mer än någonsin deltar i allt fler samarbeten och övningar
            för att förverkliga den svenska säkerhetspolitiken. Detta dilemma
            försöker vi att lösa genom att konstruera en skillnad mellan å
            ena sidan den förebyggande säkerhetspolitiken och å andra sidan
            den militära försvarspolitiken.
          </note>
          <note>
            Detta är en "konstruktion" som många vänner inom den europeiska
            unionen har svårt att förstå.
          </note>
          <note>
            Kristdemokraterna vill se en öppen, ärlig och mogen politisk
            debatt om de värderingar som ska styra vårt val av allianspartner,
            både i den förebyggande säkerhetspolitiken och i ett krisläge
            då försvarspolitiken behöver militärt stöd. En värdering av vilken
            roll det nya Nato kommer att spela i vårt närområde bör göras.
            Kommer Natos nya roll är kräva mer samverkan, mindre samverkan
            eller kanske ett anslutande från svensk sida på sikt? Här behövs
            en djupare, öppnare, ärligare och mer realistisk debatt om svensk
            säkerhets- och försvarspolitik för att trygga vårt lands framtid.
          </note>
          <note>
            Herr talman! Kristdemokraterna anser att Sveriges ställningstaganden
            till internationella konflikter också ska grundas på de politiska
            värderingar som parterna representerar. Vi vet att varje stat
            har sina nationella intressen i en konflikt. Det kan vara allt
            från naturresurser och territorium till politisk prestige och
            inflytande. Det avgörande för oss är mot vilka mål och för vilka
            värderingar man driver sina intressen.
          </note>
          <note>
            Kristdemokraterna anser att Sverige ska ta ställning för västerländsk
            demokrati, att Sverige ska stå upp för ett rättssamhälle där mänskliga
            rättigheter är grunden för yttrandefrihet och en rättvis ekonomisk
            fördelning. Subjektet för kristdemokratisk politik är människan
            och medborgaren var hon eller han än befinner sig. Skyddet för
            mänskligt liv, och mänskliga rättigheter, ska alltid stå över
            staters och regimers intressen.
          </note>
          <note>
            Herr talman! Här skiljer Kristdemokraterna ut sig från den politik
            som den socialistiska vänstern för.
          </note>
          <note>
            Att vänsterns politik har lett fram till statsskick med totalitära
            regimer som genererat djup mänsklig misär tycks man inte vilja
            se. Kristdemokraternas uppfattning är att politiska värderingar
            och reala handlingar ska avgöra på vems sida Sverige ska stå i
            en internationell konflikt.
          </note>
          <note>
            Om en part är stor och rik eller liten och fattig får inte vara
            avgörande. Vi anser att det är de grundläggande värderingarna,
            demokrati och rättssamhälle, som kan skapa utveckling och välfärd
            i en framtid och som därför ska stödjas.
          </note>
          <note>
            Herr talman! Sverige bör aldrig stå neutralt i en konflikt och
            i situationer då mänskliga rättigheter kränks. Kristdemokraterna
            anser att den internationella terrorismen måste bekämpas varhelst
            dess rötter kan identifieras i Afghanistan, Irak, Palestina eller
          </note>
          <note>
            Colombia. Kampen för det öppna fria samhället ska alltid i första
            hand ske med ekonomiska, demokratiska och rättsliga medel. Men
            inför hot mot oskyldiga medborgare kan också militära åtgärder
            bli nödvändiga.
          </note>
          <note>
            Kristdemokraterna anser att den brutala regimen i
          </note>
          <note>
            Irak, som redan har använt massförstörelsevapen mot sin egen
            befolkning, måste avväpnas och ersättas med ett demokratiskt styre
            för medborgarnas, grannarnas och världens skull. Vägledande för
            oss är bland annat
          </note>
          <note>
            FN:s milleniedeklaration, avdelning 1, punkt 6.
          </note>
          <note>
            Där står: "Män och kvinnor har rätt att leva sina liv och fostra
            sina barn i värdighet, fria från hunger och från fruktan för våld,
            förtryck och orättvisor.
          </note>
          <note>
            Demokratisk samhällsstyrning i vilken medborgarna är delaktiga
            och som utgår från folkets vilja är den bästa garantin för dessa
            rättigheter".
          </note>
          <note>
            Herr talman! Saddams regim har förtryckt det irakiska folket
            under 35 år. Fyra miljoner irakier lever i exil på grund av förtrycket.
            Saddam har använt kemiska vapen och bränt en hel by. Genom missiler
            mot heliga städer i södra delen av landet dödades 4 000
          </note>
          <note>
            människor. 7 000 kurdiska ungdomar finns i fängelse sedan 1980,
            om de lever i dag. Uppgifter anger att
          </note>
          <note>
            190 000 människor begravdes levande i anfall mot barn, kvinnor
            och män i olika åldrar.
          </note>
          <note>
            Det är dags för det internationella samfundet att ta sitt ansvar
            för att befria det irakiska folket. Om FN
          </note>
          <note>
            kallar på svensk FN-trupp måste vi ställa upp.
          </note>
          <note>
            Kristdemokraterna vill se ett demokratiskt land med flerpartisystem
            och en grundlag som skyddar medborgarnas rättigheter. Vi vill
            se ett land där araber, kurder, turkar, assyrier och alla andra
            nationaliteter lever tillsammans i fred och frihet.
          </note>
          <note>
            Efter att regimen i Irak har fallit kommer världen att bli vittne
            till ett terrorvälde som till innehåll och omfattning långt överträffar
            de mänskliga tragedier som vi bevittnade efter Sovjetunionens
            fall.
          </note>
          <note>
            Vi har alla ett ansvar för Iraks medborgare och dess grannar,
            och vi ger nu allt stöd till ett sammanhållet FN-agerande i Irakfrågan.
          </note>
          <note>
            Herr talman! Den europeiska unionens framtidskonvent arbetar
            för en fördjupad grundlag och en effektivare styrning av den gemensamma
            politiken för EU:s framtida 25 medlemsländer efter 2004.
          </note>
          <note>
            Samtidigt splittrar den aktuella Irakkrisen och sätter sammanhållningen
            på prov såväl inom unionen som i relationerna till USA och Nato.
            Detta sker parallellt med att EU:s medlemsländer, i framtidskonventet,
            arbetar för ett mer enat Europa.
          </note>
          <note>
            Ett splittrat Europa i relationen till världens enda supermakt
            USA är inte önskvärt i något avseenden.
          </note>
          <note>
            USA och Europa bygger visserligen sin politik på samma grundläggande
            politiska värderingar, nämligen demokrati, öppenhet och rättssamhälle,
            men om
          </note>
          <note>
            Europas speciella intressen ska väga tillräckligt tungt är det
            nödvändigt att vi kan hålla ihop utrikes- och säkerhetspolitiken
            i Europa.
          </note>
          <note>
            Vi kan konstatera att den europeiska unionen är mycket framgångsrik
            på områden som till exempel den gemensamma marknaden där spelreglerna
            kan läggas fast genom lagstiftning. Mycket svårare är sammanhållningen
            kring den dynamiska utrikespolitiken där intressen och relationer
            snabbt kan förändras.
          </note>
          <note>
            Herr talman! Mot bakgrund av den internationella utvecklingen
            är det mycket som talar för att EU:s nya grundlag bör skapa goda
            förutsättningar för ett starkare och tydligare ordförandeskap
            för kommissionen och en sammanhållen och tydligare utrikes- och
            säkerhetspolitik. Medlemsländernas gemensamma företrädare bör
            stärkas både som ordförande för unionen och som utrikespolitiskt
            ansvarig.
          </note>
          <note>
            (Applåder)
          </note>
          <note type="speaker">
            Anf. 5 LARS OHLY (v):
          </note>
          <note>
            Herr talman! Ärade åhörare! Ibrahim är elva år.
          </note>
          <note>
            Han bor och lever i Bagdad. På grund av sanktionerna har han
            tvingats sluta skolan. Han arbetar numera på en mekanisk verkstad
            48 timmar per vecka och får
          </note>
          <note>
            120 kr per månad. Ibrahim är rädd. Han är rädd för ett krig.
            Han kan knappt tala om sina känslor inför risken att bomberna
            börjar falla över hans hemstad. Ibrahim är rädd för att förlora
            sina syskon och för att förlora sina föräldrar. Det är om Ibrahim
            dagens debatt handlar.
          </note>
          <note>
            Herr talman! Det finns hot som överskuggar allt det som sägs
            i den utrikespolitiska deklarationen i år.
          </note>
          <note>
            Det hotet är ett eventuellt kommande krig mot Irak och lemlästandet
            av civila män, kvinnor och barn. Det är ett krig som skulle destabilisera
            regionen och i vars skugga skurkregimer över hela världen skulle
            kunna fortsätta att förtrycka sin egen befolkning och hota sina
            grannar.
          </note>
          <note>
            Nu märks en viss tillnyktring hos regeringen.
          </note>
          <note>
            Numera stöder man den franska hållningen och säger att det inte
            finns tillräckliga bevis för FN att nu fatta beslut om krig. Vapeninspektörerna
            måste få mer tid.
          </note>
          <note>
            Den här förändrade hållningen, för oavsett vad utrikesministern
            säger är det en tydlig kursändring jämfört med tidigare, måste
            noteras med tillfredsställelse. Den har inte kommit enbart på
            grund av att regeringen plötsligt insett att det finns goda argument
            för att i detta läge bekämpa kriget. Regeringens ändrade hållning
            är en följd av en allt starkare opinion mot kriget. Vi har lyckats
            pressa regeringen att ta ett steg bort från den primitiva krigshets
            som George
          </note>
          <note>
            Bush och hans regering står för.
          </note>
          <note>
            Det betyder också att vi kan nå längre. De massdemonstrationer
            som planeras över hela världen på lördag kommer att ha betydelse.
            Det kanske inte är så att varje enskild människa kan påverka världspolitiken.
            Ibland känner vi oss kanske uppgivna inför det som sker alldeles
            oavsett vad vi tycker om det. Jag vill gärna läsa upp vad Per
            Holmqvist skrev. Per är bonde i Kalix kommun. Han skrev till mig
            efter den förra debatten om Irak som vi hade här i riksdagen.
          </note>
          <note>
            Han skrev: Nu har jag satt upp en namnlista på ICA. I
          </note>
          <note>
            min lilla by har 70 % av invånarna skrivit på mot kriget. Tror
            du inte att George Bush tänker sig för nu?
          </note>
          <note>
            Jo, Per, varje steg och varje protest mot kriget är viktiga,
            och allra viktigast är att inte sprida krigshetsarnas argument.
          </note>
          <note>
            Det sägs att ingen vill ha krig. Det sägs till och med att George
            Bush inte vill ha krig, men det sägs inte av George Bush själv.
            Det sägs av dem som vill försvara hans argument för kriget. Men
            den amerikanska regeringen är tydlig: Om inte FN stöder oss är
            vi beredda att gå i krig själva. Då är vi beredda att ställa FN-systemet
            åt sidan och anfalla Irak alldeles oavsett vad omvärlden säger.
          </note>
          <note>
            Uppladdningen pågår runt Iraks gränser, hundratusentals soldater
            är där eller på väg dit. Kriget har sin egen logik. Vi måste stoppa
            det.
          </note>
          <note>
            Det sägs att det finns bevis som utgör tillräckliga argument
            för ett krig. Colin Powell föredrog en del av dessa bevis inför
            säkerhetsrådet. Det var en uppvisning i retorik, men det var inga
            bevis. Det var indicier, men det var inga bevis.
          </note>
          <note>
            Tony Blair anklagade salvelsefullt Irak i januari i en rapport
            som skulle bevisa att argumenten för krig var överväldigande.
            Redan från början var det många som kritiserade den här rapporten
            som Tony Blair lade fram. Nu visar det sig dessutom att rapporten
            i stort sett är ett klipp-och-klistra-jobb som har baserats på
            delvis gamla akademiska uppsatser och utan angivande av källor.
          </note>
          <note>
            Colin Powell hänvisade till den här rapporten inför FN:s säkerhetsråd
            förra tisdagen. Han sade då:
          </note>
          <note>
            "den fina rapport som Förenade Kungadömet lagt fram som i utsökt
            detaljrikedom visar på Iraks bedrägliga verksamhet".
          </note>
          <note>
            4 av rapportens 19 sidor är tagna ur en uppsats av
          </note>
          <note>
            Ibrahim al-Marashi, vars källor för uppgifter om Iraks säkerhetstjänst
            i sin tur var dokument från kurdiska källor i norra Irak. Det
            var över tio år gamla dokument som lämnats kvar i Kuwait 1991.
            Ändå kände sig Blair tvungen att spetsa till al-Marashis formuleringar
            och lägga till ordet "terrorist" till de organisationer som han
            menade att Irak stöder i andra länder.
          </note>
          <note>
            Andra delar av rapporten var direkt tagna ur Saddam's Secrets,
            en bok av Tim Trevan publicerad
          </note>
          <note>
            1999, och hela sex sidor var tagna ur artiklar publicerade i
            bland annat Jane's Intelligence Review 1997.
          </note>
          <note>
            Så mycket för bevisen. Men det är inte bevisen som avgör om kriget
            kommer att starta. Vad det handlar om är vissa organisationers
            och vissa regeringars önskan om att gå i krig mot Irak.
          </note>
          <note>
            Det sägs att ett FN-beslut måste respekteras. Det är sant att
            ett FN-beslut om militära aktioner skulle ge kriget en folkrättslig
            legitimitet. Så skulle bli fallet till skillnad från till exempel
            när USA och Nato bombade
          </note>
          <note>
            Jugoslavien 1999. Då sade Göran Persson: Det finns inget entydigt
            stöd i folkrätten för USA:s bombningar av Belgrad. Nej, det var
            värre än så: Det var ett brott mot allt vad folkrätt hette.
          </note>
          <note>
            Den regering som nu slår sig för bröstet för att stå upp för
            FN-systemet och för folkrätten teg och samtyckte då till USA:s
            bombningar. Var fanns konsekvensen hos den svenska regeringen,
            som säger sig vara FN-systemets främsta förespråkare?
          </note>
          <note>
            Också USA:s krigföring i Afghanistan kan sägas ha en viss folkrättslig
            grund eftersom säkerhetsrådet åtminstone inte har protesterat
            mot kriget. Därmed skulle naturligtvis ett FN-beslut om krig i
            Irak också ha en viss folkrättslig legitimitet. Men frågan är:
            Är det rätt? Skulle vi om Sverige var medlem i säkerhetsrådet
            rösta för de amerikanska och brittiska argumenten för krig? Skulle
            vi om Sverige hade en röst i detta säkerhetsråd säga: Ja, FN ska
            gå i krig!
          </note>
          <note>
            Vem skulle förlora på det? Ja, den första förloraren vore självklart
            Förenta nationerna själv. Om FN
          </note>
          <note>
            går i krig kommer organisationen i mångas ögon vara misskrediterad,
            och dess uppdrag att förvalta freden kommer att ha misslyckats.
          </note>
          <note>
            Om USA går i krig utan FN:s godkännande framstår FN likaledes
            som den stora förloraren eftersom det ställs åt sidan och betecknas
            som kraftlöst och misskrediterat. Krigets första offer blir Förenta
            nationerna, oavsett vem som fattar beslutet om krig.
          </note>
          <note>
            Det sägs att bomberna har befriat oss. Utan bomberna skulle Milosevic
            sitta kvar. Utan bomberna skulle talibanregimen härska i Afghanistan.
            Det är inte helt säkert att det är sant, men det är möjligt.
          </note>
          <note>
            Därmed är de som är emot krig också anhängare av
          </note>
          <note>
            Milosevic-regimen, av talibanregimen, av alla de skurkstater
            som behärskas av diktatorer över vår värld. Nej! Därför att i
            så fall - med den logiken -
          </note>
          <note>
            ska ni som säger så gå upp här i talarstolen och säga:
          </note>
          <note>
            Fäll bomber över Nordkorea! Fäll bomber över Pakistan! Kriga
            mot Saudiarabien och döda dem som styr i diktaturer över hela
            världen! - Så länge ni inte gör det är ni inte trovärdiga, för
            då är det också ert ansvar att dessa regimer sitter kvar.
          </note>
          <note>
            Nej, vi kan inte ha en värld där vi bombar bort de misshagliga
            regimerna, framför allt inte på argument som är hämtade från USA:s
            utrikesdepartement. Vi måste ha en värld där fredlig utveckling
            och demokrati, mänskliga rättigheter och välstånd går före krigets
            logik.
          </note>
          <note>
            Det sägs att ett krig är till för att värna demokrati, rättssäkerhet
            och mänskliga rättigheter. Det sägs samtidigt som vi ser hur USA
            i spåren efter den 11
          </note>
          <note>
            september gång på gång har kränkt dessa mänskliga rättigheter,
            gång på gång har förbisett kraven på rättssäkerhet och har ställt
            de mänskliga rättigheterna åt sidan i kampen mot terrorism. Det
            är inte bara en fängslad svensk på Guantánamobasen som hålls inlåst
            i en liten bur utan anklagelser, utan möjligheter att försvara
            sig, utan domstol. Det handlar om tusentals människor som fängslats
            utan åtal och som bestraffas utan dom. Det handlar om en kamp
            mot terrorismen där mänskliga rättigheter och rättssäkerhet ses
            som någonting som man kan ställa åt sidan, därför att målet är
            så viktigt att det inte spelar någon roll om man till och med
            kränker de rättigheter som man säger sig försvara.
          </note>
          <note>
            I den här situationen borde den svenska regeringen gå längre.
            Den svenska regeringen borde ta ställning i sak och inte bara
            till formen. Vi håller med om formen. USA får aldrig ställa FN
            åt sidan. Vi instämmer i att frågan ska hanteras i FN:s säkerhetsråd,
            men vi håller också med dem som i FN:s säkerhetsråd säger: Krig
            är inte lösningen. Argumenten är inte tillräckliga. Vi ska inte
            se till att barn dödas i Irak i
          </note>
          <note>
            FN:s namn.
          </note>
          <note>
            Den svenska regeringens hållning är i stället enighet till varje
            pris, en enighet kring den gemensamma utrikes- och säkerhetspolitiken
            inom EU i stället för en principiell hållning. Göran Persson säger
            när han kommenterar artikeln av de åtta som stödde USA att han
            var arg därför att den splittrade den enade fronten. När han fick
            frågan om det finns något i artikeln som han inte kan skriva under
            på svarade han: Nej, jag skulle ha kunnat skriva under i sak.
            Det vill säga:
          </note>
          <note>
            Han går längre än till att ta ställning mot kriget. Han var till
            och med beredd att ta ställning för USA:s krigföring.
          </note>
          <note>
            Från Kanada hör vi nu Göran Persson hylla USA
          </note>
          <note>
            för att det ännu inte ställt FN åt sidan och för att USA
          </note>
          <note>
            ännu inte gått till angrepp utan sanktion av FN:s säkerhetsråd.
            I julas sade Göran Persson vidare: Ett krig kan vara positivt.
            Ett kortvarigt krig kan vara någonting bra. Han bejakade kriget.
          </note>
          <note>
            Det här har utrikesministern inte tagit avstånd från, men hon
            behöver inte heller göra det, för det som hon sade i den utrikespolitiska
            deklarationen var ett avståndstagande från synsättet att krig
            är bra.
          </note>
          <note>
            Det går inte att gömma sig bakom FN. Om USA
          </note>
          <note>
            använder kärnvapen mot Irak kommer regeringen självklart att
            protestera, men om FN:s säkerhetsråd beslutar att kärnvapen ska
            användas, kommer regeringen då att säga: Ja, vi respekterar och
            ställer upp bakom beslutet? Det är hållningslöshetens politik.
            Vi måste ta ställning i sak. Vi måste bekämpa kriget.
          </note>
          <note>
            (Applåder)
          </note>
          <note type="speaker">
            Anf. 6 AGNE HANSSON (c):
          </note>
          <note>
            Herr talman! Den internationella politiken står i dag inför nya
            hot och nya utmaningar. Vi står på randen till ett krig i Irak.
            Vi står inför frågan om vad som kommer att ske i tre av världens
            större problemområden: Nordkorea, Kashmir och Gulfen. Hur ska
            och kan vi hantera dessa problem? Vi måste inse att om vi behandlar
            dessa kriser fel kan konsekvenserna bli förödande och långlivade.
            Å ena sidan kan vi skada de globala institutionerna för samarbete
            och styrning som till exempel FN, å andra sidan kan vi göra världen
            mycket farlig för väldigt många, försvaga samarbetet mellan vänner,
            helt förstöra banden till den islamiska världen och försvåra möjligheterna
            att över huvud taget lösa kriser som uppkommer i världen.
          </note>
          <note>
            Människor runt om i världen känner en allt större oro för ett
            krig i Irak. Jag vill inte ha krig i Irak, och
          </note>
          <note>
            Sverige vill inte ha krig i Irak. Men jag vill inte heller ha
            en diktator i Irak som misstänks förfoga över massförstörelsevapen
            och som är beredd att använda dem till och med mot sitt eget folk.
            Jag vill inte heller ha ett Nordkorea som trotsar FN:s nedrustningsavtal,
            som öppet deklarerar att man har massförstörelsevapen och som
            gör nya provsprängningar. Det här, herr talman, är utmaningarna.
          </note>
          <note>
            Ska ett krig kunna undvikas i Irak måste Saddam
          </note>
          <note>
            Hussein ha trycket på sig och förmås att samarbeta med FN-inspektörerna
            i större utsträckning än vad som har framkommit hittills. Det
            ser ut som om den viljan ökat efter cheferna för FN-inspektörernas
            senaste besök i Bagdad under helgen. Det innebär inte att krig
            som hot kan eller ska uteslutas, Lars Ohly.
          </note>
          <note>
            Samtidigt kan det aldrig finnas skäl nog för USA att inleda ett
            krig mot Irak utan FN-beslut. Några skäl för ett beslut i FN om
            krig mot Irak finns heller inte ännu.
          </note>
          <note>
            Alla tänkbara vägar måste prövas för att undvika ett krig. Effekterna
            av ett högteknologiskt, skoningslöst krig står inte i någon rimlig
            proportion till de hot
          </note>
          <note>
            Irak utgör. De följdverkningar som ett sådant krig skulle få
            i form av ökad terrorism, väldiga flyktingströmmar, långvarig
            ockupation och kanske hundratusentals döda, talar starkt för fredliga
            försök att lösa krisen.
          </note>
          <note>
            Vad är det som motiverar en lösning med vapen i
          </note>
          <note>
            Irak, medan USA i Nordkorea söker en lösning på diplomatisk väg?
            Irak säger sig, visserligen med låg trovärdighet, ha avslutat
            sina försök att framställa kärnvapen och accepterar trots allt
            vapeninspektörerna, medan Nordkorea öppet deklarerat att de återupptagit
            kärnvapenprogrammet, frånträtt nedrustningsavtalen och stängt
            gränserna för vapeninspektörer. Båda dessa diktaturregimer bör
            behandlas med samma diplomatiska metod.
          </note>
          <note>
            Sverige har alltid hävdat FN:s betydelse för fred och säkerhet.
            FN:s auktoritet utmanas nu mer än någonsin. Det är viktigt att
            nu tydligt stå på FN:s sida, att FN-vägen måste gälla i de konfliktsituationer
            som vi står inför. Vi måste vara eniga och tydliga i att FN
          </note>
          <note>
            är den som bäst tolkar folkrätten. Det är endast FN
          </note>
          <note>
            som har den rätten.
          </note>
          <note>
            Behöver vapeninspektörerna mer tid och resurser måste de få det.
            Hans Blix har ställt sådana krav: rätt till flyginspektioner,
            lagar som förbjuder massförstörelsevapen och rätt till omfattande
            förhör med vetenskapsmän. Frankrike och Tyskland har lagt fram
            en plan som bygger på att FN-soldater ska övervaka Irak och medverka
            i landets avrustning. Det här är intressanta förslag som Sverige
            borde understödja. Det som borde tilläggas är att åtgärderna måste
            ha som mål att få bort Saddam Hussein och hans diktaturregim.
          </note>
          <note>
            Saddam Hussein måste avväpnas på diplomatisk väg och tvingas
            bort så att landet i framtiden kan ledas på ett demokratiskt sätt.
            Demokrati är det enda sättet för folket att få trygghet och möjlighet
            till att utvecklas. Forskning har visat att demokratiska länder
            drabbas mer sällan av fattigdom och har färre konflikter mellan
            olika grupper i samhället. Demokrati byggs underifrån och utgår
            från människorna själva.
          </note>
          <note>
            Därför är demokrati viktigt också för det irakiska folket.
          </note>
          <note>
            Herr talman! EU-medlemskapet ger andra förutsättningar för vår
            utrikespolitik. Det ger Sverige möjlighet att genom agerandet
            inom EU nå en hävstångseffekt i internationell politik. I det
            fall EU kan tala med en röst ger det utrikespolitiska agerandet
            ökad genomslagskraft. Står EU splittrat, som i Irakfrågan, blir
            agerandet förlamat och EU spelar bort sin viktiga roll i internationell
            politik. Vi behöver ett starkt EU
          </note>
          <note>
            som motvikt till USA.
          </note>
          <note>
            EU är avsett som ett fredsprojekt. Det är det främsta motivet
            för EU. Det är nu dags att använda
          </note>
          <note>
            EU som den fredspolitiska kraft som det var avsett att vara.
            Det är dags för EU:s medlemsstater att samla sig och skicka entydiga
            signaler till Bagdad. Det svenska ordförandeskapet med statsministern
            i spetsen var framgångsrikt inom EU. Statsministern borde nu använda
            sin pondus och det förtroende som han förvärvade då i sina nära
            relationer till partikollegan
          </note>
          <note>
            Tony Blair i Storbritannien för att förmå honom förena sig med
            övriga inom EU för ett gemensamt agerande för att förhindra ett
            Irakkrig och förmå USA att gå FN-vägen.
          </note>
          <note>
            Jag saknade, herr talman, i utrikesdeklarationen något om den
            splittrade situation som EU står inför och vad regeringen tänker
            göra åt den.
          </note>
          <note>
            Det gäller också att regeringen för Sveriges del inte enbart
            uttalar sig för FN-vägen mot Irak utan också agerar i FN för att
            konstruktivt stärka FN-
          </note>
          <note>
            linjen. Men skulle FN komma till det oundvikliga beslutet om
            krig har vi också att finna oss i det.
          </note>
          <note>
            Jag delar Lars Ohlys uppfattning att vi måste ha en värld som
            med fredliga medel försöker lösa kriser.
          </note>
          <note>
            Jag delar också uppfattningen att USA sätter FN åt sidan om man
            agerar själv. Men Ohly sätter också FN
          </note>
          <note>
            åt sidan om han inte är beredd att stärka FN och ge det den starka
            möjligheten att också kunna hota med vapenmakt för att sätta press
            på Saddam Hussein. Att avsvära sig det hotet skulle vara att kraftigt
            försvaga
          </note>
          <note>
            FN:s möjlighet att bidra till fredlig lösning och därmed sätta
            FN åt sidan. Centerpartiet är inte berett att sätta FN åt sidan.
            Vår linje måste vara att stärka fredsarbetet.
          </note>
          <note>
            Herr talman! Även om det mesta just nu kretsar kring krig och
            vad som händer i Irak finns det naturligtvis mycket mer att diskutera.
            Centerpartiet anser att Sveriges utrikespolitiska linje ska vara
            entydig, fast och konsekvent. På det hela taget var det en stark
            och bra regeringsdeklaration. Det kräver att regeringen har det
            yttersta ansvaret i utrikespolitiken, men det förutsätter att
            det ansvaret utövas i dialog med riksdagen. Den årliga utrikespolitiska
            debatten är ett sådant tillfälle till dialog.
          </note>
          <note>
            Sverige har av tradition drivit en aktiv utrikespolitik. I kraft
            av vår alliansfrihet kan vi göra det. Vi kan tala utan bindningar.
            Sverige kan göra sin röst hörd och bli respekterat. Det är en
            styrka. Alliansfriheten ska vi behålla.
          </note>
          <note>
            Sveriges utrikespolitiska linje ligger fast. Det förutskickade
            statsministern i regeringsdeklarationen under hösten. Det framgår
            också av den deklaration som utrikesministern har inlett denna
            debatt med. Det är bra. Det uppfattas emellertid inte alltid så.
            Det uppfattas inte sällan som om Sveriges utrikespolitik har förändrats,
            blivit tystare och även försiktigare, att viljan att vara vän
            med alla och inte stöta sig med någon skett på bekostnad av de
            svaga i vår värld.
          </note>
          <note>
            Det går att peka på exempel. Regeringens agerande i fallet med
            den svenske fången på Guantánamobasen i Kuba är ett sådant. Reaktionen
            kom väldigt sent och var från början mycket lågmäld gentemot
          </note>
          <note>
            USA. Kritiken mot krigshetsarna i Irakkonflikten har varit oerhört
            försiktig, för att uttrycka sig milt. Regeringens lama agerande
            gentemot Ryssland i Tjetjenienkonflikten är ytterligare ett exempel.
          </note>
          <note>
            Centerpartiet bejakar en aktiv och synbar utrikespolitik. Vi
            vill att Sverige ska fortsätta att tala med hög och ljudlig stämma
            utifrån vår alliansfria linje. Vi står bakom den utrikespolitiska
            doktrinen om alliansfriheten som regeringen deklarerat, och som
            varit föremål för förhandlingar mellan flera partier. Den ska
            vårdas. Den är till stor fördel i vårt utrikespolitiska agerande.
            Centerpartiet är också enigt med regeringen om att ett medlemskap
            i Nato inte är aktuellt för Sveriges del. Det finns ingen anledning
            att i rådande läge diskutera militärallianser. De håller dessutom
            på att genom splittring försvaga sig själva.
          </note>
          <note>
            Däremot hade vi från Centerpartiets sida gärna sett ett aktivare
            och tydligare agerande gentemot
          </note>
          <note>
            USA om fången på Kuba, och ett tydligare agerande gentemot USA
            för att förmå dem att agera genom FN
          </note>
          <note>
            i Irak. Vi vill se ett tydligare agerande gentemot
          </note>
          <note>
            Ryssland i Tjetjenienfrågan. Vi vill också se att regeringen
            aktivt driver frågor om mänskliga rättigheter.
          </note>
          <note>
            Herr talman! Dagens utrikespolitiska debatt hålls i en situation
            där världspolitikens dagsfrågor sällan varit mer påträngande än
            nu. Med spänning följer vi vad som händer i Irak. Står vi inför
            ett omfattande krig eller lyckas vi med diplomatiska medel lösa
            denna omfattande konflikt? Sverige kan och ska agera så att krig
            kan undvikas. Vår utrikespolitiska linje ska fortsatt vara aktiv
            och synlig. Vår alliansfrihet ger oss den möjligheten. Låt oss
            ta vara på den och utnyttja de möjligheter vi har genom FN och
            EU att hjälpa till att bygga en fredligare och bättre värld.
          </note>
          <note>
            (Applåder)
          </note>
          <note type="speaker">
            Anf. 7 LOTTA N HEDSTRÖM (mp):
          </note>
          <note>
            Herr talman! Fru utrikesminister! Åhörare och vänner! Det ligger
            ett tjockt hot, en skrämmande gigantisk upptrappning, en mur av
            100 000 soldater till lands, till sjöss och i luften, som skymmer
            sikten för framtiden och för hoppet. Det ligger i vägen för de
            stretande små människorna med nollbudgetar men med maximal idealitet.
            Det hotet dränerar uthållighetsstrategierna på planeten på glädje
            och handlingsenergi. Och det hotet har ändrat min agenda.
          </note>
          <note>
            18 miljarder dollar, 180 miljarder svenska kronor, har uppladdningarna
            runt Saddam Hussein och 26
          </note>
          <note>
            miljoner irakier kostat innan första skottet ens har brunnit
            av. Håll den siffran i minnet - 18 miljarder dollar.
          </note>
          <note>
            Den person som tagit sig rätten att besluta ifall detta belopp
            ska förmeras eller stanna vid denna redan astronomiska summa är
            en man som också har sagt följande: "Totalitära personligheter
            påtvingar människor sitt radikala synsätt genom hot och våld.
          </note>
          <note>
            Vi ser samma intolerans mot avvikande, samma galna globala ambitioner,
            samma brutala beslutsamhet att kontrollera allt och alla." Han
            heter George W Bush och är president i Amerikas förenta stater.
            Men man kan undra om det inte rör sig om ett krypterat nödrop
            eller en desperat beskrivning av chefen från talskrivarstaben
            i Vita huset.
          </note>
          <note>
            Varför träder inga resoluta, fredsälskande och demokratiska kraftkarlar
            fram på scenen och proklamerar att man har tröttnat på hoten och
            våldsupptrappningen från USA:s regering och att man nu ämnar desarmera
            och oskadliggöra Bush, det vill säga den person som i dag mest
            hotar världsfreden?
          </note>
          <note>
            I en stor enkät gjord nyligen av tidskriften Times europeiska
            upplaga fann man att hela 84 % ansåg att
          </note>
          <note>
            USA utgjorde det största hotet mot världsfreden i år.
          </note>
          <note>
            Bara 7 % tyckte att Nordkorea var värst, och 8 %
          </note>
          <note>
            angav Irak. Vår svenska Sifo har också nyligen konstaterat att
            34 % är positiva till ett FN-stött anfall, medan 6 % av svenskarna
            är positiva till ett USA-
          </note>
          <note>
            anfall även utan FN-sanktion.
          </note>
          <note>
            Men nu på lördag, den 15 februari, sker en massiv folklig resning
            runtom i världen. Då kommer svenskar i mängd, tillsammans med
            européer i mängd, i
          </note>
          <note>
            Budapest, Bryssel, London, Dublin, Lissabon, Härnösand, Amsterdam,
            Berlin, Bern, Lund, Stockholm,
          </note>
          <note>
            Göteborg, Glasgow, Gjövik, Köpenhamn, Valencia,
          </note>
          <note>
            Barcelona, Madrid, Edinburgh, Luleå, Eskilstuna,
          </note>
          <note>
            Söderhamn, Helsingfors, Tammerfors, Malta, Kiev,
          </note>
          <note>
            Aten, Jönköping med flera platser att samlas för att visa sitt
            totala avståndstagande från detta eviga krigande. Ropet Not in
            our name, "Inte på vårt uppdrag", skallar då samtidigt - anfört
            av Desmond Tutu
          </note>
          <note>
            - med mängder av amerikanska medborgares röster, och det lär
            eka ända in i Rosenbad och Vita huset. Vi är helt utleda på Bushs
            hot och utpressning, utleda på denna meningslösa agenda.
          </note>
          <note>
            Hur som helst, herr talman, hade jag inte alls tänkt ägna det
            här tillfället inför TV-kameror och allt till att vara ytterligare
            en av dem som påpekar irrationaliteten av krig. Men det är inte
            jag som har satt agendan.
          </note>
          <note>
            Det är någon annans agenda. Jag hade i stället tänkt visa på
            hur det hållbara samhällets agenda trots allt sakta tar sig framåt.
            Efter Dohakonferensen, kanske även efter Stockholms-, Rio- och
            Johannesburgskonferenserna, och definitivt efter tre World Social
            Forum, har den gröna rörelsens ursprungliga slagord om långsiktig
            hållbarhet nu till slut blivit ett lösenord för hela världen.
          </note>
          <note>
            Varför jublade vi då inte mer, och mer samfällt, efter Johannesburg?
            Kanske för att vi saknar kraven på en internationell miljödomstol
            som kan övervaka och lagföra de länder och företag som inte håller
            vad de lovar och lever upp till sina åtaganden. Kanske för att
            vi saknar mekanismer som ser till att ökningen av handelsvolymerna
            inte överskrider de ekologiska förutsättningarna. Men mest kanske
            vi människor vid det här laget saknar den riktiga tilltron till
            deklarationerna och till att dokumenten blir levande verktyg för
            äkta förändring.
          </note>
          <note>
            Jag hade här i dag, herr talman, mycket hellre velat problematisera
            begreppet Hållbar utveckling för att göra det mindre slagordsmässigt
            och mer operativt och politiskt. Men något distraherar mig. Någon
            annan verkar ha satt en 18 miljarder-dollars-agenda.
          </note>
          <note>
            Det kan vara de 18 miljarder dollarna som stör min själsfrid,
            kanske med tillägg av de 12 miljarder dollar som oljebolaget Exxon
            per år lägger på lobbying. Det är sammanlagt 30 miljarder dollar,
            eller
          </note>
          <note>
            300 miljarder svenska kronor, som läggs på alldeles fel saker.
            Skulle dessa pengar inte kunna användas till något bättre?
          </note>
          <note>
            De skulle till exempel kunna användas till vattnets renande och
            tillgänglighet över hela vår planet, till ett globalt program
            i stil med Johannesburgsdeklarationens Water for life för att
            säkerställa färskvattentillgången överallt. Det lär kosta en hel
            del. Orent vatten dödar varje år 12 miljoner människor.
          </note>
          <note>
            Hotet från Världshandelsorganisationen och dess avsikter med
            GATS-avtalet gör att handeln kan få övertag över den mänskliga
            rättighet som gratis, hälsobringande och friskt vatten är. I eftermiddag
            kan ni ställa frågor om vattenpolicy till bland annat Global
          </note>
          <note>
            Water Partnership som är en av de 30 utställarna i
          </note>
          <note>
            Sammanbindningsbanan här i riksdagen.
          </note>
          <note>
            Vattenledningarna i Bagdad är just nu i överhängande fara - de
            som ännu fungerar. Smitta sprids i det sanktionspinade landets
            smutsade ådror. En enorm humanitär katastrof väntar om ett kliniskt
            blixtkrig med bomber över stadens sex miljoner invånare blir verklighet.
          </note>
          <note>
            Goda pengar nu vore mer på sin plats, i form av sjukvård och
            mat till barnen, i stället för de illa anpassade sanktionernas
            halvsvält och medicinbrist och hot om ännu mer humanitärt lidande.
            Gasmasker i dag till kurderna i norr och FN-beredskap för massflykt
            står också på den akuta behovslistan.
          </note>
          <note>
            Svenska frivilligorganisationer, som de som ställer ut här i
            dag, får statliga medel via Sida. Men alla andra kämpande små
            och stora civila grupperingar i världens alla länder, som sammantagna
            är mer konstruktiva än någonsin ett Nato skulle kunna bli, drar
            sina små strån till ett hållbarare och mänskligare samhälle på
            inga pengar alls. 70-talets oerhörda hungerkatastrofer i Afrikas
            mitt, som skördade miljontals offer, har nästan helt upphört sedan
            kooperativa, civila, små spannmålsbanker etablerades av vanliga
            människor. Vanliga människors engagemang bär upp världen, inte
            Nato. Dokumenten kan hjälpa till, men bara om vi fyller dem med
            vår egen levande mänskliga energi.
          </note>
          <note>
            Jag kan åta mig att föreslå en fördelning av alla dessa uppladdningens
            och lobbyverksamhetens dollarmiljarder till några av de små, folkliga
            och solidariska gräsrotsorganisationerna. De skulle kunna gå till
          </note>
          <note>
            AMAPROS i Mali till exempel, som genomför utbildningar i medborgarfrågor
            i Niono-provinsen där all mark ägs och kontrolleras av Office
            du Niger och där vanligt folk varken får hälsovård eller utbildning.
          </note>
          <note>
            Det skulle också vara bra att kunna stödja SMAN-
          </note>
          <note>
            DANA på Sri Lanka med pengar till deras arbete med konflikthanteringsutbildning
            på den sargade ön.
          </note>
          <note>
            En slags kommunal motsvarighet till Förenta nationerna, De förenta
            kommunerna, håller på att bildas och kommer att hålla sin första
            världskongress i Paris nästa år. 2 500 deltagare från 80 länder
            är redan anmälda. Det är kommunalpolitiker och företrädare för
            olika medborgargrupper och folkrörelser. Allt detta är värt guld.
          </note>
          <note>
            Men något svart ligger i vägen för framtiden och hoppet, något
            som dränerar uthållighetsstrategierna på glädje och handlingsenergi,
            något som kostar riktigt stora pengar utan att ge något i utbyte.
            Det skymmer sikten även för det som antagligen är världshistoriens
            hittills viktigaste måldokument av alla kategorier.
          </note>
          <note>
            Herr talman! Åhörare! Som en kronjuvel ovanpå alla konventioner,
            alla konferensdeklarationer, resolutioner och folkrätten vilar
            nämligen milleniemålsdeklarationen från september 2000. Det är
            det papper som skulle kunna återställa obalansen mellan de globalekonomiska
            regelverken å ena sidan och genomslaget för FN:s dokument å andra
            sidan och bli ett levande verktyg för äkta förändring.
          </note>
          <note>
            191 länders ledare kunde verkligen enas om att halvera fattigdomen
            i världen fram till år 2015 och ange hur vi bör angripa fattigdomens
            rötter. Denna ansamling av specifika mål och metoder inom sex
            vitala områden hade behövt mycket draghjälp från
          </note>
          <note>
            FN och alla andra - varför inte 18 plus 12 miljarder dollar?
          </note>
          <note>
            Ledamöter kan på ett seminarium i riksdagen kl.
          </note>
          <note>
            18 i kväll få ta del av hur FN, vår egen regering här hemma och
            några till arbetar med att förverkliga målen. Jag vill poängtera
            de allra sista orden i milleniemålsdeklarationen. De lyder så
            här: FN är den mänskliga familjens oumbärliga gemensamma verktyg
            med vilken vi ska försöka förverkliga våra universella förhoppningar
            om fred, samarbete och utveckling.
          </note>
          <note>
            Men kanske sitter FN:s säkerhetsråd alldeles strax och tar beslut
            om att sanktionera ett anfallskrig. Vårt gemensamma verktyg skulle
            då godta ett krig i stor skola.
          </note>
          <note>
            I mitt parti tillerkänner vi FN rätten att som världens enda
            legitima överinstans i någon form kunna ta sig ett sådant mandat,
            att med militära medel hindra, stoppa och avväpna. Vem ska annars
            få göra det?
          </note>
          <note>
            Men nu, med dessa tunna, ihopskrapade bevis, finns det helt enkelt
            ingen rationell grund för att gå till krig. Det måste vi övertyga
            vårt FN om.
          </note>
          <note>
            Herr talman! USA har faktiskt skrivit under milleniemålsdeklarationen.
            De har också skrivit under
          </note>
          <note>
            FN-stadgan med sin fredsbevarande plikt. Däremot har de inte
            skrivit under tre av de sex viktigaste konventionerna om mänskliga
            rättigheter, inte heller
          </note>
          <note>
            Kyotoavtalet med klimatåtagandena, konventionen om biologisk
            mångfald eller konventionen om en gemensam internationell brottmålsdomstol.
            Dessa dokument skriver världens ekonomiskt och militärt mest överlägsna
            nation inte under på.
          </note>
          <note>
            USA ger dessutom bara 0,1 % av sin BNP till bistånd, jämfört
            med övriga rika länder som i snitt ger
          </note>
          <note>
            0,4 %. Vi gröna i Sverige yrkar nu fram 1 % och kommer att lyckas
            med det i Sveriges budget år 2006.
          </note>
          <note>
            Nu frågar jag till slut: Kan det finnas en koppling mellan Amerikas
            krav på ensamrätt att ingripa militärt, på att åtnjuta sin så
            kallade livsstil som till exempel bilåkande på fossila bränslen
            innebär, och krigsplanerna av i dag? Kan det faktum att Irak sitter
            på 112 miljarder fat oexploaterad olja, och som Saddam nu kontrollerar,
            vara av en viss betydelse? Är amerikansk demokratiutbildning av
            tusentals irakier kanske tänkt att garantera kontroll över denna
            världens näst största oljereserv? Vi vet sedan gammalt att även
            kontroll över vattentillgångar är av stor strategisk betydelse.
          </note>
          <note>
            Jag säger er: Leta efter den dolda agendan, det som döljer sig
            bakom kravet på avväpning av andra!
          </note>
          <note>
            (Applåder)
          </note>
          <note type="speaker">
            Anf. 8 Utrikesminister ANNA LINDH (s):
          </note>
          <note>
            Herr talman! Vi hade Irakdebatt i riksdagen för ett par veckor
            sedan. Då var jag glad att se att vi hade en bred enighet. Tyvärr
            har jag en känsla av att vi under den gångna tiden inte bara har
            sett EU:s gemensamma politik och Nato splittras upp. Vi ser även
            tydligare sprickor i den svenska riksdagen. Folkpartiet vill att
            Sverige utlovar militärt stöd till USA utan att FN
          </note>
          <note>
            ens har fattat beslut om en militär aktion. Vänsterpartiet och
            Miljöpartiet säger nej i alla lägen till en militär aktion.
          </note>
          <note>
            Den svenska regeringen och, som jag ändå uppfattar det, en bred
            majoritet i den svenska riksdagen har hela tiden hävdat - och
            nu upprepar jag det igen, fast en del av kritikerna inte verkar
            ha hört det hittills:
          </note>
          <note>
            1. Vi måste ha handling. Genom vapeninspektörerna kan vi avrusta
            Irak på fredlig väg.
          </note>
          <note>
            2. I sak: Vi måste ge vapeninspektörerna tid. Det är inte dags
            för en militär aktion nu eftersom vapeninspektörerna fortfarande
            finner det meningsfullt att arbeta och fortsätta sitt arbete.
            Det är först när vapeninspektörerna ger upp som de ska sluta sitt
            arbete. På fredag får vi höra nästa rapport från Hans Blix. Om
            de vill ha fler vapeninspektörer tycker vi att de ska ha fler
            vapeninspektörer. Vill de ha mer tid tycker vi att de ska ha mer
            tid. Vi vill inte föregripa vapeninspektörernas rapport på fredag.
            Vi vill ge dem det stöd som de kommer att kräva på fredag.
          </note>
          <note>
            3. I form: När och om vapeninspektörerna ger upp och säger att
            det inte går att samarbeta med Irak är det säkerhetsrådet och
            ingen annan än säkerhetsrådet som ska fatta beslut och som också
            har rätt att fatta beslut om en militär aktion.
          </note>
          <note>
            Jag kan hålla med om att denna linje inte är lika aktivistisk
            som den där man säger: Gå till krig nu!
          </note>
          <note>
            Den linjen kan vi ana bakom Storbritannien, Spanien och kanske
            Folkpartiet efter dess inlägg i tidningar och dagens debatt. Den
            är heller inte lika pacifistisk som den där man säger: aldrig
            krig, aldrig militär aktion - som Tyskland och som Vänsterpartiet
            och
          </note>
          <note>
            Miljöpartiet i dagens debatt. Observera att Frankrike inte har
            gått den vägen.
          </note>
          <note>
            De här tre stegen - för det första handling genom vapeninspektörerna,
            för det andra allt stöd till vapeninspektörerna så länge de kan
            arbeta och ingen militär aktion nu utan först när vapeninspektörerna
            ger upp samt för det tredje att bara säkerhetsrådet får fatta
            beslut - är alltså inte den mest aktivistiska och inte den mest
            pacifistiska vägen. Men det är otvivelaktigt den mest realistiska
            vägen för fred och nedrustning.
          </note>
          <note>
            Jag tycker att det är detta som är viktigt. Det är också på den
            grunden vi vill verka för enighet - i Sveriges riksdag, men också
            i EU, mellan EU-länderna, och i
          </note>
          <note>
            FN.
          </note>
          <note>
            Den kamp och splittring vi ser i dag mellan den mycket aktivistiska
            och den rent pacifistiska vägen förlorar alla på - alla utom Saddam
            Hussein. Mest förlorar naturligtvis människorna i Irak. Jag lyssnade
            i dag noga på Lars Ohly för att se om han någon gång kunde säga
            något kritiskt om Saddam Hussein, men han förnekar sig inte: Inte
            heller i dag gjorde han det.
          </note>
          <note>
            Men det är ju människorna som är offer i Irak, och de är offer
            för Saddam Husseins politik. Barnen har inte slutat skolan på
            grund av sanktionerna. Barnen har slutat skolan och lider därför
            att Saddam Hussein två gånger har startat krig mot sina grannar,
            därför att han har angripit sin egen befolkning, därför att han
            inte bryr sig om sina fattiga.
          </note>
          <note>
            Iraks regering importerar i dag mer varor till Irak än vad man
            gjort någon gång tidigare i historien, mer än vad man gjorde innan
            sanktionerna började. Men inte går den importen till de fattiga!
            Den går till eliten och regimen i Irak. Man importerar de bästa
            strålkanonerna för cancerbehandling till eliten - men inte barnmediciner
            till de fattiga. Det är de civila, vanliga kvinnor, män och barn,
            som är offren i Irak.
          </note>
          <note>
            Vi kan i dag se olika risker med de här linjerna.
          </note>
          <note>
            Risken med den aktivistiska linjen - föregrip FN, föregrip vapeninspektörernas
            rapporter, gå till militär aktion nu - är att vi inte utnyttjar
            möjligheten att faktiskt avrusta Irak med vapeninspektörernas
            hjälp.
          </note>
          <note>
            Vi urholkar och försvagar FN och ökar därmed kraftigt de globala
            spänningarna. Regeringen har varit glasklar: Det här vill vi aldrig
            acceptera. Vi kan inte acceptera att ett eller flera länder enskilt
            beslutar sig för en militär aktion.
          </note>
          <note>
            Men den pacifistiska linjen är också farlig. Man säger: aldrig
            krig! Vad innebär det? Jo, det innebär ingen press på Saddam Hussein.
            Hade vi inte haft någon press på Saddam Hussein hade vi inte haft
            några vapeninspektörer där. Då hade vi inte haft något samarbete
            med FN och vapeninspektörerna. Då hade vi till exempel inte haft
            några rapporter i dag från vapeninspektörerna. I så fall skulle
            vi också kraftigt försvaga FN, inte bara i dagens kris med Irak
            utan också i framtida kriser. Framtida diktatorer och våldsverkare
            kan då säga: Vi behöver inte vara rädda för FN, för de kan aldrig
            ingripa mot oss.
          </note>
          <note>
            Jag tycker inte att man ska hyckla om ett stöd till
          </note>
          <note>
            FN, som till exempel Lars Ohly gör, om det i realiteten inte
            är ett stöd till FN. Han säger: Vi stöder FN
          </note>
          <note>
            bara om FN gör som det svenska Vänsterpartiet vill.
          </note>
          <note>
            Vi måste vara konsekventa i vår politik. Krig är alltid en sista
            utväg. Men ska vi sätta press på Saddam Hussein i dag och få en
            fredlig lösning måste vi också ställa upp bakom FN.
          </note>
          <note>
            Sedan, herr talman, vill jag säga några ord om
          </note>
          <note>
            Nato. Jag tycker att det är lite rart att Bo Lundgren och Carl
            B Hamilton passar på att kämpa för Nato just i dag när organisationen
            mer eller mindre slåss för sin överlevnad i Bryssel.
          </note>
          <note>
            När det gäller militär säkerhet ska vi agera på det sätt som
            är bäst för Sverige. Sverige har inget, som man kallar det, säkerhetsunderskott.
            Därför ökar det inte Sveriges säkerhet att gå med i Nato. Det
            ökar inte möjligheterna att verka för kärnvapennedrustning.
          </note>
          <note>
            Det ökar inte Sveriges handlingsfrihet och säkerhet.
          </note>
          <note>
            Det finns inga skäl för Sverige att i dag gå med i
          </note>
          <note>
            Nato.
          </note>
          <note>
            Carl B Hamilton stannar inte vid att vi ska bli
          </note>
          <note>
            Natomedlemmar. Han tar också, både i en debattartikel i dag och
            här i kammaren, upp EU och det jag misstänker är början till ett
            kollektivt försvar inom
          </note>
          <note>
            EU. Vi har ju en långtgående solidaritet inom EU.
          </note>
          <note>
            Det är bra. Vi hjälper varandra i många olika krissituationer.
            Det är bra. Min uppfattning är att vi också bör hjälpa varandra
            vid till exempel terroristattacker.
          </note>
          <note>
            Men jag tror att det är farligt om man inte väldigt tydligt sätter
            en gräns vid en sådan solidaritet och en sådan så kallad solidaritetsklausul
            så att man inte i praktiken i EU får en artikel 5 om ömsesidiga
            försvarsförpliktelser och ömsesidigt försvar i EU som leder till
            ett kollektivt försvar. Den gränsen tycker jag att Carl B Hamilton
            har gått över.
          </note>
          <note>
            Jag tycker inte att EU ska utveckla ett kollektivt försvar. Däremot
            måste vi fortsätta att arbeta för att stärka EU:s gemensamma utrikes-
            och säkerhetspolitik. Ingen kan i dag förneka att vi som har arbetat
            för en gemensam utrikespolitik känner en oerhörd besvikelse över
            det som har hänt. EU:s gemensamma utrikespolitik klarade inte
            en sådan akut kris som Irakkrisen.
          </note>
          <note>
            Vi kommer inte att ge upp. Vi kommer att fortsätta att verka
            för en samlad gemensam utrikespolitik i EU baserad på global rättvisa,
            på mänskliga rättigheter och i fallet Irak på att söka handling
            genom vapeninspektörerna, ge dem den tid de behöver och, i form,
            att EU måste ställa sig bakom FN:s säkerhetsråd och att inga ska
            gå vid sidan om FN:s säkerhetsråd. Det är också det vi kommer
            att verka för vid det extramöte som är inkallat på måndag med
            EU:s ledare.
          </note>
          <note>
            Tyvärr tror jag att det är en realitet att det kommer att ta
            tid att bygga upp förtroendet för EU:s gemensamma utrikespolitik
            igen, men det är det som den svenska regeringen avser att arbeta
            aktivt för.
          </note>
          <note>
            (Applåder)
          </note>
          <note type="speaker">
            Anf. 9 BO LUNDGREN (m):
          </note>
          <note>
            Herr talman! Det var obehagligt att lyssna till Lars
          </note>
          <note>
            Ohly. Det var en kylig fläkt av det kalla kriget. På vilken sida
            Lars Ohly stod var väl ganska klart. Det är uppenbarligen inte
            bara partiledaren som har fallit utan också masken. Lars Ohlys
            anförande präglades av en våldsam attack, nästan ett hat mot USA,
            mot det stora land som inte alltid gör rätt i allt men som är
            marknadsekonomins bålbärare, som är demokratins försvarare, som
            har sett till att stötta Europa de två gånger vi satt världen
            i brand.
          </note>
          <note>
            Lars Ohly styrs mer av sitt USA-hat än av omtanken om människor.
            Precis som utrikesministern sade var det inte mycket som handlade
            om diktatorn Saddam Hussein. Förr var det Sovjetunionen som var
            alternativet, nu verkar det vara diktatorer i världen.
          </note>
          <note>
            Det leder också till att Lars Ohly förvränger för att förvända
            synen. Han resonerar som om det var FN:s uppgift att gå in och
            få bevis på det vi redan vet, när det är Saddam Husseins och hans
            regims uppgift att ge besked och bevisa att man har uppfyllt FN:s
            krav.
          </note>
          <note>
            Samma sak gäller Miljöpartiet. Jag hade i morse i
          </note>
          <note>
            TV en diskussion med Peter Eriksson där han säger att den resolution
            som antogs i november i fjol ingenting har att göra med vad som
            hände för tolv år sedan. Men det är just det den har. Språkröret
            för
          </note>
          <note>
            Miljöpartiet sitter alltså i Sveriges television och säger att
            den resolution som är ett utflöde av det som bestämdes för tolv
            år sedan och som inte har uppfyllts av Saddam Hussein nu ska uppfyllas.
            Det är klart att det inte kan vara fråga om tolv år eller ens
            ett år till.
          </note>
          <note>
            Det handlar om att nu uppfylla de berättigade krav som ställs
            av Förenta nationerna, därför att det är fråga om ett starkt hot.
          </note>
          <note>
            Det här är ett dilemma också för regeringen. Jag måste säga att
            efter den här debatten, Anna Lindh -
          </note>
          <note>
            för det gärna vidare till Göran Persson, möjligen lyssnar han
            men det är inte säkert - går det inte att i längden ens om man
            exkluderar utrikes- och försvarspolitiken ge legitimitet åt partier
            som Vänsterpartiet och Miljöpartiet genom den formella samverkan
            ni har i riksdagen. Ni har nu kommit till vägs ände. Ni måste
            fundera på vilken sida ni väljer i det avseendet. Lars Ohlys anförande
            i dag är verkligen betecknande. Ni står inför ett stort dilemma,
            och ni måste faktiskt välja väg.
          </note>
          <note>
            Sedan måste jag säga att jag uppskattade den klarhet och tydlighet
            som Anna Lindh använde för att beskriva regimen i Irak och vad
            som händer i Irak.
          </note>
          <note>
            Även där finns en mängd resonemang som handlar om att det är
            USA som hindrar stöd till barnen, att det är USA som hindrar en
            utveckling som skulle kunna hjälpa människorna i Irak. Nej, det
            är regimen i Irak som förtrycker människorna, som använder vapen
            och som använder terror. Det är där problemet ligger.
          </note>
          <note>
            Det finns kanske ändå anledning att rikta en viss kritik, bra
            kritik möjligen, mot regeringen. Vad är egentligen linjen? Vi
            kan komma i en situation, vilket skulle vara mycket bekymmersamt,
            där det finns en risk för att det inte blir som jag hoppas att
            FN:s säkerhetsråd ska kunna fullfölja det kraftfulle agerande
            som hittills har gällt. Vad händer om ett eller ett par länder
            blockerar säkerhetsrådets möjligheter, som skedde i en del av
            de fall jag tog upp tidigare? Ska världen stå passiv? Ska vi inte
            vidta några åtgärder?
          </note>
          <note>
            Jag kan medge att det inte är något lätt ställningstagande. Vi
            måste hitta reformer som gör att säkerhetsrådet kan fungera. Det
            borde vi resonera tydligt och klart om. Det var bra att det fanns
            med i utrikesdeklarationen. Det krävs en reform. På samma sätt
            som det krävs en reform av Europeiska unionen och dess sätt att
            fatta beslut måste man fundera kring säkerhetsrådet.
          </note>
          <note>
            Men det jag är rädd för är att det vi nu ser hända är att andra
            faktorer än bedömningen av vad som är ett hot mot mänskligheten
            kommer in. Vad måste göras när andra faktorer kommer att påverka
            beslutet i FN och det kan bli en blockering som gör att man ändå
            måste ha en linje? Den linjen har jag inte sett från regeringen
            sida. För mig är den linjen inte att sträva efter krig. Krig ska
            alltid undvikas. Det är ett lidande för alla inblandade parter.
          </note>
          <note>
            Tyvärr har krigsrisken ökat till följd av det agerande som Tysklands
            regering har ägnat sig åt - det var bra att utrikesministern också
            sade det - och för den delen den opinionsbildning som vissa partier
            i
          </note>
          <note>
            Sveriges riksdag ägnar sig åt. Det ökar krigsrisken.
          </note>
          <note>
            Men vi måste ändå kunna säga klart och tydligt att när en gräns
            har nåtts, när resolutionen 1441 inte uppfylls, finns det inget
            annat val än det hemska. Då måste vi använda de medel som behövs
            för att se till att utvecklingen blir en annan både i Irak och
            i världen.
          </note>
          <note>
            Sedan gäller det Nato. Låt mig återge det försvarsministern sade
            i Sälen i det skriftliga anförandet:
          </note>
          <note>
            Debatten om Sveriges samarbete med och förhållande till Nato
            måste föras mot bakgrund av vår och Natos förändrade syn på säkerhet,
            framför allt vad det nya samarbetet och det nya Nato kommer att
            stå för. Med de förändringar som Europa och Nato genomgått och
            med sju nya medlemsländer får Nato som militärallians en annan
            struktur och en annan agenda.
          </note>
          <note>
            Detta innebär ju att saker förändras. Det händer någonting. Jag
            är övertygad om att den omvändning som socialdemokratin gjorde
            när det gällde medlemskapet i EU 1990, visserligen kort och snabbt,
            också följs av en debatt och en realism som gör att vi kan få
            en seriös och bra säkerhetsdebatt. Men, Anna Lindh, ge besked
            om vilken regeringens egentliga linje är!
          </note>
          <note>
            Och, Carl B Hamilton, vi kan vara överens om en hel del, men
            är ni beredda att också öka de svenska försvarsanslagen så att
            vi kan uppnå just det vi vill?
          </note>
          <note type="speaker">
            Anf. 10 CARL B HAMILTON (fp):
          </note>
          <note>
            Herr talman! Anna Lindh använde ordet rart. Det är rart att se
            att Anna Lindh behöver så många som fem medarbetare i kammaren
            för att klara en sådan här debatt.
          </note>
          <note>
            Anna Lindh frågade om Folkpartiet kanske är aktivistiskt. Ja,
            det är möjligt att det är aktivistiskt. Vi är aktivistiska för
            fred i Irak genom en stark och hård press på Saddam Hussein så
            att det inte ska behövas ett krig. Jag tycker att det framgick
            mycket klart av mitt anförande att vi stöder FN:s säkerhetsråd,
            Hans
          </note>
          <note>
            Blix och vapeninspektörerna.
          </note>
          <note>
            Jag tycker att det nästan är lite oförskämt mot
          </note>
          <note>
            Storbritannien att, som Anna Lindh gjorde, säga att de är beredda
            att föregripa FN. Det var ändå Storbritannien som övertygade George
            Bush att gå FN-
          </note>
          <note>
            vägen i höstas. Att driva den linjen nu att Storbritannien på
            något sätt skulle vilja gå före och undergräva
          </note>
          <note>
            FN:s roll tycker jag ändå är för magstarkt.
          </note>
          <note>
            Utrikesministern säger själv att hon står på något slags fransk
            linje. Då kan jag säga att Folkpartiet väl står på något slags
            dansk-norsk linje, bortsett från att vi inte skulle skrivit under
            brevet i Times därför att det splittrade EU, men i sak. Vi är
            väl nordister även i denna diskussion.
          </note>
          <note>
            När det gäller solidaritetsklausulen var jag extremt tydlig om
            att hela tanken med Folkpartiets stöd just är att den inte konkurrerar
            med Nato. Vi vill inte heller ha EU som en kollektiv militärallians.
            Men när
          </note>
          <note>
            Anna Lindh med ett leende på läpparna konstaterar att Nato har
            stora problem tycker jag att det är fel.
          </note>
          <note>
            Sverige har glädje av ett Nato som fungerar väl och som är någorlunda
            enigt för Europas säkerhet och därmed för Sveriges säkerhet. Alternativet,
            Anna
          </note>
          <note>
            Lindh, om Nato faller isär, fragmenteras, är ju att kraven på
            att EU ska ha en sådan här kollektiv säkerhetsgaranti blir oerhört
            mycket starkare. Vi har ju ett gemensamt intresse av att Nato
            fungerar.
          </note>
          <note>
            Anna Lindh! Gläds inte åt Natos sönderfall! Försök att på något
            sätt se att Nato och EU är som kommunicerande kärl eller komplement
            i Europas politiska struktur.
          </note>
          <note>
            Anna Lindh tog inte upp detta, men regeringen måste nu ta sitt
            ansvar och vara mer aktiv i denna medlarroll, det vill säga skapa
            en större sammanhållning inom Europeiska unionen. Det är ännu
            ingenting i det Anna Lindh har sagt som har övertygat mig, annat
            än att ni ska resa dit på måndag till mötet och diskutera. Men
            vilka initiativ tar ni? Var lite tydligare, tack.
          </note>
          <note>
            Beträffande förfrågan från USA om ett stöd för att skydda eventuella
            FN-soldater - det är inte ens fråga om vapen, det är snarare fråga
            om gasmasker och kunskap - vill utrikesministern inte gå in i
            den diskussionen. Det är beklämmande om vi har en ledning för
            utrikespolitiken i landet som inte vågar, vill eller törs ta tag
            i verkligheten. Verkligheten är att Sverige har fått en förfrågan.
            Vad är utrikesministerns hållning till denna förfrågan? Att stoppa
            huvudet i busken är inte mycket av ett svar. Vilka andra förfrågningar
            har Utrikesdepartementet fått?
          </note>
          <note>
            Utrikespolitiken är inte Anna Lindhs och kabinettssekreterarens
            egna lilla kabinett, eller låda. Det här är en demokrati. Det
            finns ett problem med demokrati i utrikespolitik och försvarspolitik.
            Men vi är för öppenhet, transparens och insyn, och det vore bra
            om jag kunde få besked på denna punkt om vilka andra förfrågningar
            och vilken hållning regeringen har. Jag står inte här som Carl
            B Hamilton utan jag står här som ett uttryck för riksdagens kontrollmakt.
          </note>
          <note>
            Jag måste instämma med Bo Lundgren beträffande regeringens samarbete
            med Vänsterpartiet. Här står Lars Ohly och säger, Anna Lindh,
            att er statsminister bejakar kriget. Han säger det gång på gång.
            Hur kan ni samarbeta och stödja er på ett parti som gör djupt
            kränkande uttalanden mot er, nämligen att statsministern bejakar
            kriget? Det är fullständigt absurda, monstruösa anklagelser som
            Lars Ohly utslungar mot Socialdemokraterna. Ni tiger, tackar och
            tar emot. Det är ett uttryck för en fullständigt hållningslös
            maktsökarpolitik att acceptera den typen av uttalanden. Men det
            är klart: Makten betyder allt, innehållet är inte alltid så viktigt.
          </note>
          <note type="speaker">
            Anf. 11 HOLGER GUSTAFSSON (kd):
          </note>
          <note>
            Herr talman! Först vill jag säga tack till utrikesministern för
            ett tydligt svar - även om hon inte använder de orden - att hon
            tar avstånd från partikollegans röstpolitik att splittra EU. Svaret
            var klart och tydligt.
          </note>
          <note>
            Det går en tydlig skiljelinje i kammaren. Vi vill lägga ett hårt
            tryck på regimen Saddam tillsammans med ett sammanhållet EU och
            ett FN där också USA
          </note>
          <note>
            ingår för att stoppa regimens terrorism mot sina egna medborgare,
            för att stoppa dem från att hindra barnen att gå i skolan, att
            stoppa dem från att hindra att Ibrahim inte kan leva som vanliga
            barn. Det är detta trycket så småningom ska åstadkomma. Det är
            detta som vänsterpartierna inte ställer upp på. I stället mobiliserar
            de gatans parlament för det egna intresset att gå i spetsen. Det
            är ett stort ansvar att vilseföra människor när de tror att de
            går ut för fredens räkning men egentligen ger ett stöd och en
            respit för Saddam att sitta kvar.
          </note>
          <note>
            Det är vi som står upp för trycket mot Saddamregimen, för medborgarna
            i Irak och deras grannar. Det är det vi kämpar för i kammaren.
            Ingen vill ha krig.
          </note>
          <note>
            Det vill inte ens George Bush ha, men det gäller att agera så
            att det inte skapas ytterligare utrymme för
          </note>
          <note>
            Saddam. Det gör vänsterpartierna.
          </note>
          <note>
            Herr talman! Låt mig också gå över till en annan fråga som är
            aktuell i Sverige, nämligen folkomröstningen om gemensam valuta
            - som faktiskt också är utrikespolitik. Det handlar om svensk
            tillhörighet till ett evigt Europa.
          </note>
          <note>
            Frågan är inte om euron ska finnas eller inte. Den finns i dag.
            Frågan är om Sverige ska delta fullt ut i det europeiska samarbetet
            och också i det ekonomiska samarbetet. Det handlar om huruvida
            Sverige tror på och vill satsa på den europeiska gemenskapen för
            att fortsätta att bygga ett Europa för fred och välfärdsutveckling,
            för att stå upp för de gemensamma västerländska värdena.
          </note>
          <note>
            Om vi vill nå upp till en fördjupning och utveckling av dessa
            värden ska vi se på vad som är bra för
          </note>
          <note>
            Sverige men också vad som är bra för Europa. Kalkylen kan inte
            vara ensidig. Det som är bra för Europa är också bra för Sverige
            i det här sammanhanget.
          </note>
          <note>
            Vi är många som är övertygade om att Sverige kommer att vinna
            både ekonomiskt och politiskt på ett fullt medlemskap i EMU och
            den gemensamma valutan. Den ekonomiska tillhörigheten med den
            gemensamma valutan ökar både den ekonomiska stabiliteten och ger
            trygghet i kristider. Den ger Sverige ett större inflytande i
            sådant som vi berörs av, sådant som vi debatterar här i dag. Det
            är inte heller svårt att se betydande fördelar för privatpersoners
            vardagsliv och för näringslivet på områden som export och import.
          </note>
          <note>
            Till betydelsen och omfattningen av dessa fördelar kommer vi
            att få återkomma många gånger före den 14 september.
          </note>
          <note>
            Herr talman! En utrikespolitisk debatt i denna kammare kan inte
            vara ärlig och sann om vi inte lyfter fram världens fattigdomsproblem
            och bristen på ens minimala mänskliga rättigheter, det vill säga
            mat för dagen. I dag lever mer än 1,2 miljarder människor i absolut
            fattigdom, det vill säga på mindre än 1 dollar per dag.
          </note>
          <note>
            Basala vaccinationsprogram för små barn byggdes upp under 70-
            och 80-talen, och de nådde 80 % av de fattiga barnen i u-länderna.
            Under 90-talets situation i den ekonomiska politiken i västvärlden
            pressades biståndet ned på grund av budgetunderskott och ekonomiska
            kriser. För närvarande vaccineras ca 50 % av antalet fattiga barn.
            Därmed har barnadödligheten ökat katastrofalt. Hiv/aids gör tusentals
            barn föräldralösa varje dag.
          </note>
          <note>
            Det råder inget tvivel om att huvudanledningen till världens
            fattigdom är korrupta och odemokratiska regimer, såsom den i Bagdad,
            som inte tar ansvar för sina länders medborgare. Där det råder
            brist på grundläggande mänskliga rättigheter, där finns heller
            inga förutsättningar för ekonomisk utveckling och ingen väg bort
            från hunger och svält.
          </note>
          <note>
            Regeringen, riksdagen och politiska partier måste se de hungrande
            i världen. Sverige måste lägga ned större engagemang för ett effektivare
            bistånd som når ut till våra sjuka, svältande systrar och bröder.
            Vi måste se deras barn!
          </note>
          <note>
            Det finns tusentals utgivande, ideellt arbetande, svenska biståndsarbetare
            som förtjänar ett bättre stöd från Sveriges regering och riksdag.
          </note>
          <note type="speaker">
            Anf. 12 LARS OHLY (v):
          </note>
          <note>
            Herr talman! Det finns mycket som skulle behöva sägas i en utrikespolitisk
            debatt, och fler vänsterpartister kommer att delta och prata om
            Israel-Palestinakonflikten, Västsahara, Eritrea, hiv/aids, Venezuela,
          </note>
          <note>
            Colombia, Turkiet, irakiska Kurdistan. Jag hinner inte ta upp
            alla de frågorna, och jag hinner inte heller ta upp de självförhärligande
            skrivningarna i den utrikespolitiska deklarationen om svensk asylpolitik,
            de felaktiga argumenten för EMU, skrivningarna om säkerhetspolitiken
            och Natos utvidgning. Denna debatt handlar i allt väsentligt om
            hotet om ett krig mot
          </note>
          <note>
            Irak.
          </note>
          <note>
            Nu säger Anna Lindh att Lars Ohly sade ingenting kritiskt mot
            Saddam Hussein. "Han förnekar sig inte:
          </note>
          <note>
            inte heller i dag", sade hon. I den förra debatten beskrev jag
            slaktaren i Bagdad. Jag talade om hur viktigt det är för det irakiska
            folket att bli av med sin diktator och få en demokrati. Det lyssnade
            inte utrikesministerns på. Hon låtsas påstå att de som är emot
            krig inte tar ställning mot Saddam Hussein.
          </note>
          <note>
            Det är en intellektuell nivå som jag tycker att utrikesministern
            skulle överlämna åt de extrema och antiintellektuella krafterna,
            nämligen Holger Gustafsson, Carl B Hamilton och Bo Lundgren.
          </note>
          <note>
            Saddam Hussein är en diktator, och en av de värsta. Men frågan
            är: Ska vi bomba bort alla diktatorer? Ska vi hota med krig?
          </note>
          <note>
            Utrikesministern har föredragit en utrikespolitisk deklaration
            där man skriver om det allvarliga läget i
          </note>
          <note>
            Nordkorea. Ska vi inte hota med krig då? Varför är det rätt i
            det ena fallet och fel i det andra?
          </note>
          <note>
            Utrikesministern står för en politik som sägs ha konsekvensen
            som grund, värnandet om FN-systemet som den viktigaste grundbulten
            i svensk utrikespolitik. Men tar då utrikesministern avstånd från
            den acceptans som den svenska regeringen uttryckte när
          </note>
          <note>
            Nato och USA bombade Belgrad 1999 utan stöd i
          </note>
          <note>
            FN:s säkerhetsråd? Är det dags att ompröva den linje som Göran
            Persson och Anna Lindh var ansvariga för då?
          </note>
          <note>
            Utrikesministern säger att man inte ska hyckla stöd till FN,
            och det är alldeles riktigt. FN är en förlorare om kriget utbryter,
            oavsett vem som fattar beslutet.
          </note>
          <note>
            Låt oss vara en aktör för fred. Låt Sverige vara en fredens röst,
            tillsammans med alla de människor som om man lyssnar till Holger
            Gustafsson närmast har duperats och lurats till att vara en del
            av antikrigsopinionen.
          </note>
          <note>
            Nej, det är inte så, Holger Gustafsson. Den mycket tydliga majoritet
            i Europas länder och i Sverige -
          </note>
          <note>
            till och med en mycket stor minoritet i USA - som demonstrerar
            och talar mot kriget är inte några lurade människor som har duperats
            av Vänsterpartiet. Det är den sunda mänskliga reaktionen mot en
            regim som säger sig vara beredd att gå till krig oavsett vad FN
          </note>
          <note>
            säger, som säger sig vara beredd att bomba för att få igenom
            sina egna intressen, för att trygga sina egna geopolitiska och
            ekonomiska intressen. Det kan vi inte acceptera.
          </note>
          <note>
            Jag skulle, med samma låga nivå på debatten, kunna säga att Anna
            Lindh inte sade ett kritiskt ord om George Bush. Jag skulle kunna
            påstå att eftersom
          </note>
          <note>
            Bo Lundgren inte nämnde Kim Jong Il kanske han är för honom.
            Det är en så usel debatteknik att jag tycker att de borde fundera
            över att i stället debattera i sak och svara på frågorna.
          </note>
          <note>
            Om säkerhetsrådet fattade beslut om användning av kärnvapen,
            hur skulle Sverige ställa sig då? Skulle
          </note>
          <note>
            Anna Lindh stå upp och säga att vi måste försvara
          </note>
          <note>
            FN-systemet och därmed respektera ett beslut om användande av
            kärnvapen? USA har hotat med att använda kärnvapen i konflikten.
            Jag antar att Sverige, med den konsekvens som utmärker den svenska
            utrikespolitiken, skulle protestera vilt om USA använde kärnvapen
            utan ett FN-beslut. Men om FN:s säkerhetsråd fattade beslutet
            att ställa sig bakom kärnvapenanvändning, hur skulle den svenska
            linjen se ut då?
          </note>
          <note>
            Ändå tycker jag att det är bra att den svenska regeringen har
            flyttat sig från passivitet till den franska hållningen, för mer
            tid åt vapeninspektörerna, för mer tid åt möjligheten att trygga
            freden.
          </note>
          <note>
            Men ni är fortfarande inte tydliga. Ni är fortfarande inte en
            tydlig aktör för att förhindra ett krig med alla dess konsekvenser
            - för Ibrahim, för människorna i Irak, för människorna i regionen,
            för människor som kommer att förtryckas av andra regimer i skuggan
            av ett krig.
          </note>
          <note>
            Det är viktigt inte bara för det irakiska folket. Det är viktigt
            också för det amerikanska folket, som ska bekosta kanske 10 miljarder
            dollar per månad i ett krig, samtidigt som George Bush vill sänka
            skatterna med 700 miljarder på tio år. Det är viktigt för världen
            att vi inte får en ordning där USA sätter dagordningen, bestämmer
            reglerna, och där vi andra traskar patrull. Vi måste protestera.
          </note>
          <note type="speaker">
            Anf. 13 AGNE HANSSON (c):
          </note>
          <note>
            Herr talman! Jag är inte förvånad över att Lars
          </note>
          <note>
            Ohly vill gå förbi FN, försvaga FN, och inte ta möjligheten att
            sätta den press på Saddam Hussein som måste till. Jag är möjligen
            förvånad över att regeringen, som hävdar FN-linjen så starkt,
            kan samarbeta med ett sådant parti.
          </note>
          <note>
            Jag är möjligen också förvånad över att vi från
          </note>
          <note>
            Sverige skulle svara på frågor från USA om stöd av olika slag,
            i USA:s syfte att kringgå FN, att sätta press på Tyskland, på
            Natostaterna, för att hitta sin väg att fortsätta hetsa mot krig.
          </note>
          <note>
            Jag delar de tre punkterna som utrikesministern gjort sig till
            tolk för för att lösa Irakkrisen. Det är inte en aktiv linje och
            inte en passiv linje, men det är en realistisk linje, säger utrikesministern.
            Jag skulle vilja tillägga att det är en mittenlinje, en säker
            linje.
          </note>
          <note>
            Men den linjen utesluter inte aktivitet, utrikesministern: aktivitet
            från regeringens sida för att just förmå USA att gå FN-vägen,
            aktivitet från regeringens sida för att försöka ena EU att också
            sätta tryck på en fredlig lösning i Irak, aktivitet för att ge
            stöd åt
          </note>
          <note>
            Ryssland som nu erbjudit sig att medla i Nordkorea, aktivitet
            för att hävda och driva frågor om mänskliga rättigheter. Jag vill
            stanna upp en stund där.
          </note>
          <note>
            Det finns en oroande tendens att just mänskliga rättigheter sätts
            i skymundan efter de dramatiska händelserna den 11 september.
            Jag har hört utrikesministern uttala den oron, och jag delar den
            till fullo.
          </note>
          <note>
            Det är viktigt att terroristbekämpningen bedrivs på bred front,
            men det kan aldrig få ske till priset av att mänskliga rättigheter
            sätts åt sidan. Att driva frågor om mänskliga rättigheter är att
            driva och bilda opinion.
          </note>
          <note>
            Regeringen har öppnat webbsidor och tryckt broschyrer, och det
            är bra. Regeringen hade en stark deklaration i den delen i dag.
          </note>
          <note>
            Men när det verkligen gäller, vad gör regeringen då? När Libyen
            nu senast valdes till ordförandeland för FN:s deklaration för
            mänskliga rättigheter lade
          </note>
          <note>
            Sverige ned sin röst. Det tycker inte jag är att stå upp för
            de mänskliga rättigheterna. Sverige var beklagligt nog inte det
            enda land som lade ned sin röst, utan ett flertal av EU:s medlemsländer
            gjorde det också. Varför, måste man fråga sig. Kampen för mänskliga
            rättigheter sker bäst med ett ordförandeland som har bättre klang
            än Libyen i det sammanhanget.
          </note>
          <note>
            Det finns en rad konflikter som man skulle kunna ta upp, men
            inte heller jag hinner ta upp dem alla i den här debatten. Det
            är frågor om bistånd, hållbar utveckling, bättre miljö och mycket
            annat. Jag vill hänvisa till att Viviann Gerdin, Roger Karlsson,
            Annika Qarlsson och Håkan Larsson från Centerpartiet kommer att
            ta upp det senare i den här debatten.
          </note>
          <note>
            Låt mig för ett ögonblick något stanna vid Tjetjenien som ett
            exempel. Vad gör den svenska regeringen för att lösa den konflikten?
            Vi pratar om den breddade hotbilden, det osäkra världsläget och
            att detta ska ha hög prioritet i Sveriges säkerhetspolitiska tänkande
            och i utrikespolitiken. Sverige har agerat i flera liknande sammanhang,
            men varför gör vi inget åt kriget i Tjetjenien? Det har hållit
            på i århundraden, och flera tusentals människor har fått sina
            liv sönderslagna. Ockupationen från Rysslands sida tillåts fortgå.
            Människor torteras och förföljs. Hur ser regeringen på den situationen?
            Det är fyra rader i deklarationen där Ryssland stryks medhårs
            men inget om vad regeringen vill göra för att bidra till att lösa
            det här.
          </note>
          <note>
            Vågar eller vill regeringen inte engagera sig?
          </note>
          <note>
            En första viktig åtgärd vore ju att stoppa alla utvisningar av
            tjetjenska flyktingar från Sverige till
          </note>
          <note>
            Ryssland och ge dem permanent uppehållstillstånd här medan konflikten
            får en fredlig lösning.
          </note>
          <note type="speaker">
            Anf. 14 LOTTA N HEDSTRÖM (mp):
          </note>
          <note>
            Herr talman! Som jag antydde i förra omgången är krig inte rationellt.
            Det vilar aldrig på heltäckande konsekvensanalyser, men vi vet
            att det faktiskt utgör det allra största miljöhotet, som man känner
            till. Till och med börserna skakar nu vid tanken på krig igen,
            och oljepriserna sjunker, eller stiger, oförutsägbart.
          </note>
          <note>
            Bush rådgivare Condoleeza Rice sägs ha starka privata intressen
            i oljeindustrin, och oljemagnaterna sponsrade Bush presidentvalskampanj.
            Makten över energin ger makten över ekonomin. Det är någonting
            att tänka på.
          </note>
          <note>
            Det är egentligen bara vapenkrämare som verkligen tjänar och
            tjänar grovt på krig. Säkert mycket mer än de där 18 plus 12 miljarderna,
            som jag tog upp i mitt förra inlägg, finns ackumulerat i vapen-
            och drogindustrin och i människo- och sexhandeln.
          </note>
          <note>
            Hur rationellt eller logiskt, herr talman, är det då att använda
            massförstörelsevapnet kärnvapnet i kampen mot just massförstörelsevapen?
            Det gick visst lite för fort där, herrarna Powell, Rumsfeld och
            Bush.
          </note>
          <note>
            Artikel 9:i i Millenniemålen inlemmar nämligen kärnvapen i massförstörelsevapenkategorin.
            Gäller inte det USA?
          </note>
          <note>
            Och gäller det inte Israel? Får vissa länder bryta mot FN-resolutioner
            men inte andra? Uppenbarligen får medborgaren Vanunu ensam i dag
            plikta i israeliskt fängelse för det kärnprogram han offentliggjorde
            medan USA nu tar itu med Nordkoreas program. Det borde vara FN
            som tar itu med dem båda.
          </note>
          <note>
            Saddam Husseins vidriga folkmord med gasen i
          </note>
          <note>
            Halabja, 5 000 döda, fick passera utan att USA-stödet för Saddam
            då, på den tiden, drogs in. Pinochet i
          </note>
          <note>
            Chile, Savimbi i Angola och Suharto i Indonesien fick alla åtnjuta
            storebror USA:s stöd vid tiden för sina värsta förbrytelser, så
            vem är egentligen fiende, och vem är vän?
          </note>
          <note>
            Det är inte underligt att USA inte vill se en internationell
            brottmålsdomstol operera fullt ut.
          </note>
          <note>
            Till Bo Lundgren skulle jag vilja säga att positionerna i historien
            ändrar sig, men analysen måste göras utifrån nuets positioner
            och inte utifrån vad till exempel USA bidrog med 1945 eller 1998.
            Se USA:s roll i dag!
          </note>
          <note>
            USA:s regering, herr talman, borde i stället snällt och årligen
            betala hela sin medlemsavgift till FN, donera mycket mer i bistånd,
            ta hand om sina egna hemlösa och sjuka, avskaffa sitt eget dödsstraff,
            räta upp sin egen avsomnade demokrati, frige de kidnappade på
            Guantanamo, inklusive svensken, ratificera fler konventioner och
            återupprätta sin heder och sitt världsförtroende.
          </note>
          <note>
            USA:s reservationslösa stöd till Israels ockupation av Palestina
            spelar stor roll för det förödda förtroendet. I det ingår nämligen
            internerandet av palestinska barn, svåra övergrepp på hela byar,
            nya murbyggen på Västbanken, mångårig ekonomiska utpressning,
            krossandet av den palestinska administrationen och konsekvent
            ignorerande av flera FN-resolutioner, nr
          </note>
          <note>
            194, 242, 338, 446, 465 och 478.
          </note>
          <note>
            Hur kan sådana förbrytelser få passera okommenterade?
          </note>
          <note>
            Bästa sättet, herr talman och utrikesministern, att i dag stödja
            FN och dess fredsuppdrag, texter och konventioner - för det vill
            Miljöpartiet göra, Anna Lindh, som du hade vetat om du hade lyssnat
            noga på vad jag sade - är faktiskt att öppet våga konfrontera
            och kritisera det militärindustriella komplexet samt Amerikas
            förenta staters utrikespolitik. Det handlar om att våga göra det
            och om att avslöja att de arbetar både med hot och med påtryckningar
            för att skaffa sig stöd för sina egna intressen, som till exempel
            häromveckan, med handelshot mot Tyskland.
          </note>
          <note>
            Kan Anna Lindh garantera att inte USA har utövat påtryckningar
            också på Sverige om lojalitet för att få support för sin sak?
            Kan Anna Lindh lova att Sverige gör allt för att få loss den svensk
            som helt rättsvidrigt hålls fången på Kuba? Vågar hon även kritisera
            USA
          </note>
          <note>
            för dess egenmäktighet och vidriga behandling av fångarna? De
            här svaren vill vi ha innan den här debatten är slut.
          </note>
          <note>
            Bästa åhörare! Hela Mellanöstern, med Irak som tändstift och
            Israel-Palestina som bensintank, kan skapa en fullständig världsbrand.
            Men det är inte
          </note>
          <note>
            Saddam, "slaktaren från Bagdad", som håller i tändaren utan Bushmannen
            från Texas.
          </note>
          <note>
            Nelson Mandela säger att "Bush är kortsiktig, arrogant och rasistisk
            och vill kasta världen in i förintelse". Passa på att i kväll,
            halv åtta i sammanbindningsbanan, höra vad Nelson Mandelas sonson,
            Dumani Mandela, har att säga om saken.
          </note>
          <note>
            Nästa år, herr talman, ska jag ägna hela den utrikespolitiska
            debatten åt mekanismerna bakom svälten i Eritrea och Etiopien.
          </note>
          <note type="speaker">
            Anf. 15 Utrikesminister ANNA LINDH (s):
          </note>
          <note>
            Herr talman! Om två dagar presenterar Hans Blix vapeninspektörernas
            rapport i FN. De behöver stöd, och det är det vi vill verka för.
            Det handlar om stöd från Sveriges rikdag, stöd från EU och stöd
            i FN för att de ska få göra färdigt sitt arbete men också för
            att de ska ha ett så starkt stöd bakom sig att Saddam
          </note>
          <note>
            Hussein verkligen samarbetar.
          </note>
          <note>
            Sverige gör inget, säger en del. Det finns väl ingen som har
            agerat så mycket för vapeninspektörerna som Sverige. Vid två tillfällen
            och - det vågar jag säga - när vapeninspektörerna har varit som
            mest framgångsrika har de letts av svenskar. Inget land har gjort
            så mycket för att aktivt få vapeninspektörerna att verka för att
            avrusta Irak som Sverige.
          </note>
          <note>
            Tidigare har vapeninspektörerna också varit framgångsrika när
            det gäller att avrusta Irak från biologiska och kemiska vapen
            och när det gäller möjligheten till kärnvapen. I dag vet vi att
            det fortfarande finns vapen kvar i Irak, om inte Irak kan bevisa
            att de försvunna vapnen verkligen har förstörts. Det är därför
            som de måste få fortsätta sitt arbete. Och det är därför som jag
            tycker att det är viktigt att vi, åtminstone här i den svenska
            riksdagen, ger dem vårt oreserverade stöd för att de ska få fullfölja
            sitt arbete. Men vapeninspektörerna säger också att de, om de
            ska få kraft bakom sitt arbete, måste ha möjligheten från FN:s
            säkerhetsråd till ett militärt hot därför att annars samarbetar
            inte Saddam Hussein.
          </note>
          <note>
            Lars Ohly säger att det inte får vara en dagordning som USA bestämmer.
            Men vem blir det i realiteten som bestämmer, Lars Ohly, ifall
            vi tar ifrån FN all makt att agera? Då blir det USA kvar som bestämmer.
            Därför är Vänsterpartiets linje inte bara felaktig i dag utan
            också farlig för framtiden.
          </note>
          <note>
            Sverige har fått förfrågningar, Carl B Hamilton, från USA om
            stöd vid en militär konflikt. Det har funnits i medierna. Det
            har inte varit en hemlighet.
          </note>
          <note>
            Det här har också inkluderat bland annat massförstörelsevapen.
            Vi har svarat att ett eventuellt svenskt bidrag förutsätter FN-beslut
            och beslut av riksdagen, och vi vill inte föregripa det. Det tycker
            jag är en fullt korrekt linje, och den har ett brett stöd i svenska
            riksdagen.
          </note>
          <note>
            Till Bo Lundgren vill jag, när det gäller Natofrågan, säga att
            försvarsministern sitter här. Försvarsministern säger att hon
            håller med mig, inte med dig, i
          </note>
          <note>
            Natofrågan. Det är inte aktuellt med svenskt Natomedlemskap.
          </note>
          <note>
            Herr talman! Låt mig avslutningsvis nämna några av de oerhört
            aktiva och viktiga områden som vi har tvingats att gå förbi väldigt
            snabbt i den här debatten där jag känner att det finns en bred
            svensk enighet, även om vi har delade uppfattningar när det gäller
          </note>
          <note>
            Irak. Irak påminner oss om det viktiga och långsiktiga arbetet
            mot massförstörelsevapen där Sverige har varit ett av de mest
            drivande länderna. Vi kommer att fortsätta att vara aktiva och
            drivande.
          </note>
          <note>
            Det är inte en slump att utrikesdeklarationen inleds med mänskliga
            rättigheter och demokrati. Jag kan hålla med Agne Hansson om nästan
            allt som han sade, men vi har verkligen inte strukit Ryssland
            medhårs i fråga om Tjetjenien. Sverige är ett av de få länder
            som allvarligt har kritiserat brotten mot mänskliga rättigheter
            och mot folkrätten i Tjetjenien.
          </note>
          <note>
            Vi har också sagt att hela EU måste ställa upp bakom detta och
            ta upp Tjetjenienfrågan vid toppmötet med
          </note>
          <note>
            Ryssland. OSSE måste få fortsätta att verka i Tjetjenien.
          </note>
          <note>
            Mellanöstern är en av våra absolut värsta krishärdar i dag där
            problemen bara kan lösas genom en tvåstatslösning, genom att det
            bildas också en palestinsk stat.
          </note>
          <note>
            Lotta Nilsson Hedström tog upp en hållbar utveckling. Det är
            ett oerhört viktigt område. Jag är glad för att ni ska diskutera
            det vidare i riksdagen i dag.
          </note>
          <note>
            Holger Gustafsson tog upp fattigdomen. Vi måste fortsätta att
            öka biståndet från Sverige och från EU
          </note>
          <note>
            och kombinera det med rättvisare handel och rättvis globalisering
            för en bättre värld.
          </note>
          <note>
            (Applåder)
          </note>
          <note type="speaker">
            Anf. 16 BO LUNDGREN (m):
          </note>
          <note>
            Herr talman! Det är tur att ni är överens, och det ligger faktiskt
            någonting i det. Det jag fick läsa i efterhand - eftersom jag
            var tvungen att ge mig i väg tidigare från Sälen - gjorde mig
            positivt stämd därför att det fanns en öppning för en diskussion.
            Mitt skäl till att skapa en bred enighet kring den doktrin som
            vi och ni står bakom är att den ger möjlighet till den framtidsdiskussion
            om säkerhetspolitiken som är så viktig.
          </note>
          <note>
            Jag konstaterar att Anna Lindh bekräftar den bild som Leni Björklund
            målade upp genom att hon i utrikesdeklarationen talar om allt
            som Sveriges säkerhet är avhängig av: Nordkorea, Mellanöstern,
            Irak och mycket annat. Det visar att det som står i doktrinen
            om gemenskap och samverkan är det som måste vara styrande för
            framtiden. Sedan kan vi göra olika tolkningar av det ena eller
            det andra skälet. Men vi har satt i gång diskussionen, och det
            var dit jag ville komma, och så småningom kommer den säkert att
            leda ganska rätt.
          </note>
          <note>
            Herr talman! Skälet till att vi över huvud taget diskuterar risken
            för militära insatser i Irak är den regim som styr där. Vi diskuterar
            ju inte detta därför att det finns en stormakt som heter USA och
            som till varje pris vill starta krig mot den ena eller andra nationen,
            utan det handlar om vad Irak och den regim som man har i dag står
            för. Det handlar om Saddam
          </note>
          <note>
            Hussein och också om andra länder där olika insatser kan bli
            nödvändiga i framtiden - förhoppningsvis inte militära insatser.
            Det är detta som är problemet.
          </note>
          <note>
            Om man utesluter möjligheten till militär aktion spelar man diktatorerna,
            folkförtyckarna, i händerna.
          </note>
          <note>
            Det är ju det som Vänstern gör. Ni stöttade ju folkförtryckarna
            för 30-50 år sedan. Historien är ju sådan. Det är beklagligt att
            nu höra den upprepas på ett annat sätt av Lars Ohly. Det är därför
            som ni socialdemokrater måste fundera över om ni över huvud taget
            ska samverka med dessa partier.
          </note>
          <note>
            Sedan är linjen lite otydlig. Det går inte att rygga tillbaka
            för frågan hur säkerhetsrådet ska agera. Jag ser en uppenbar risk,
            utrikesministern, för att vi får en situation där säkerhetsrådet
            kan blockeras. Då måste vi alla ta ett ansvar som är större än
            det som har diskuterats här i dag.
          </note>
          <note type="speaker">
            Anf. 17 CARL B HAMILTON (fp):
          </note>
          <note>
            Herr talman! Jag vill använda mina två minuter till att ta upp
            det som Lotta Nilsson Hedström diskuterade, nämligen frågan om
            ifall det finns en dold agenda med olja och oljepengar. Jag tror
            att svaret på den frågan är nej. De summor som Lotta Nilsson
          </note>
          <note>
            Hedström rabblade upp pekar på att ett eventuellt angrepp är
            ett oerhört dyrbart och komplicerat sätt att skaffa olja på. Det
            är det som är så skrämmande i steg
          </note>
          <note>
            2 eller 3 i en sådan här utveckling. Även om säkerhetsrådet står
            bakom kan det medföra dominoeffekter i regionen som gör att andra
            odemokratiska regimer i till exempel Förenade Arabemiraten, Saudiarabien
            och Egypten faller, och då blir det kanske ännu mindre olja för
            världsmarknaden. Så det går inte att göra någon enkel och rationell
            kalkyl på det sätt som Lotta
          </note>
          <note>
            Nilsson Hedström frågade om. Jag tror att det är helt fel spår.
          </note>
          <note>
            Däremot är det rätt spår att vi måste betona demokrati och mänskliga
            rättigheter i denna del av regionen dels för att - som jag tidigare
            sade - få en stabil fredlig utveckling, dels för att man ska få
            en bra miljö. Som någon tidigare sade här har demokratier också
            en bättre miljö. Det finns väljare som vill ha en bra miljö. Därför
            är det oerhört viktigt inte bara med mänskliga rättigheter utan
            också med en långsiktig demokratisk utveckling i den här delen
            världen, det vill säga i Mellersta Östern.
          </note>
          <note>
            Avslutningsvis: En läxa av det senaste årets händelser är ändå
            att vi i Europa har underskattat farorna med kombinationen av
            terrorism och massförstörelsevapen. Det är en ny tid vi lever
            i, och det här kommer inte att vara den sista gången som vi diskuterar
            detta, även om Irakfrågan skulle lösas i dag på något svårförutsägbart
            sätt.
          </note>
          <note type="speaker">
            Anf. 18 HOLGER GUSTAFSSON (kd):
          </note>
          <note>
            Herr talman! Det känns tryggt att få negativa epitet av Lars
            Ohly. Då vet jag att den politik som jag för går åt rätt håll.
            Jag har sagt det förut, och jag står för det.
          </note>
          <note>
            Vänsterpartiets och Ohlys metod att beskriva en sådan här allvarlig
            situation är som att måla upp sin fobi om USA på väggen, beskriva
            den med alla negativa saker - det finns naturligtvis sådana -
            som man kan hitta. Man späder på och breder ut denna bild inför
            allmänheten. Sedan attackerar man den som om den vore sann. Detta
            är ett sätt att vilseleda alltför många människor.
          </note>
          <note>
            Låt oss ändå konstatera att vi här i Europa har samma grundläggande
            värderingar som också USA
          </note>
          <note>
            står för: demokrati, mänskliga rättigheter, öppenhet och kamp
            för ett fritt samhälle. Det är nog för att vi ska kunna göra sällskap
            i en attack mot en regim som
          </note>
          <note>
            Saddams.
          </note>
          <note>
            Vi ska vara glada för att vi har en situation i världen där de
            kommunistiska rötterna förlorade kampen om världsherraväldet.
            Vi ska vara glada för att de inte vann i stället för USA. I dag
            har vi en måttlig situation att hantera, men hur skulle det ha
            varit om Sovjet hade vunnit kampen eller om Kina hade haft den
            roll som USA har i dag?
          </note>
          <note>
            Kristdemokraterna står bakom ett starkt tryck på
          </note>
          <note>
            Saddams regim. Vi vill inte ha krig. Vi vill att han ska inse
            att han måste backa ur situationen. Vi vill se ett samhälle där
            man kan leva i fred och frihet. Detta kan aldrig misstolkas när
            vi framträder i denna talarstol eller av vårt agerande i övrigt.
          </note>
          <note type="speaker">
            Anf. 19 LARS OHLY (v):
          </note>
          <note>
            Herr talman! Ärade ledamöter och åhörare! På lördag sker demonstrationer
            över hela världen mot planerna på ett angreppskrig mot Irak. Jag
            har förstått av dagens debatt att Bo Lundgren inte kommer att
            delta. Jag har förstått att Holger Gustafsson kommer att sitta
            hemma och titta på TV. Jag har förstått att
          </note>
          <note>
            Carl B Hamilton snarare planerar en demonstration till stöd för
            USA:s krigsplaner.
          </note>
          <note>
            Men vi andra, vi som är övertygade om att krig inte är lösningen
            i detta läge, vi som är övertygade om att det inte är värt priset
            att lemlästa och döda barn, kvinnor och män, vi som är övertygade
            om att vi inte vill leva i en värld där USA bestämmer dagordningen
            och där USA:s intressen styr hur världssamfundet agerar, vi kommer
            att demonstrera. Delta då! Visa att opinionen mot krig finns och
            blir allt starkare! Vi vill i alla fall kunna se oss själva i
            spegeln när vi blir gamla.
          </note>
          <note>
            Vi vill kunna säga att vi gjorde vårt. Vi gjorde vad vi kan för
            att förhindra en världsordning där den enda kvarvarande supermakten
            bestämmer. Vi gjorde vårt för att förhindra krig.
          </note>
          <note>
            Inget svenskt stöd till USA:s krigsplaner! Inget missbruk av
            Förenta nationerna för ett angreppskrig mot Irak! Inget krig i
            vårt namn!
          </note>
          <note type="speaker">
            Anf. 20 AGNE HANSSON (c):
          </note>
          <note>
            Herr talman! Det är bra att utrikesministern fortsätter med arbetet
            att lösa konflikten i Tjetjenien.
          </note>
          <note>
            Fortsätt med arbetet att inte skicka tillbaka flyktingar dit
            förrän krisen är löst. Men det är svårt att av utrikesdeklarationen
            få någon annan uppfattning än att regeringen står ganska passiv
            gentemot Ryssland i den här frågan.
          </note>
          <note>
            I debatten har också frågan om EMU varit uppe.
          </note>
          <note>
            Centerpartiet har svårt att se att EMU är en fortsättning på
            ett fredsprojekt. Det finns uppenbara risker att det snarare ökar
            spänningarna mellan staterna när ekonomierna skiljer sig åt. Därför
            säger Centerpartiet nej till EMU, men vi är beredda att diskutera
            EMU-
          </note>
          <note>
            omröstningen parallellt med att vi diskuterar hur vi ska lösa
            de frågor som EU-konventet arbetar med.
          </note>
          <note>
            Herr talman! För att få en säkrare och tryggare värld att leva
            i måste vi göra allt för att få bort grogrunderna till konflikter,
            så att de försvinner. Fattigdomsbekämpningen är en viktig del
            i det arbetet. Ett arbete för bättre hälsa och miljöansvar är
            också viktigt.
          </note>
          <note>
            När det gäller miljön finns det en rad hot som ständigt flyter
            på Östersjön. Det är viktigt att vi arbetar också för att skydda
            Östersjön genom att klassificera den som ett känsligt innanhav.
          </note>
          <note type="speaker">
            Anf. 21 LOTTA N HEDSTRÖM (mp):
          </note>
          <note>
            Herr talman! Det är bra att så många här i dag hade velat ha
            en helt annan debattagenda med helt andra länder och med mer konstruktiva
            teman än USA:s krigshot mot Irak.
          </note>
          <note>
            Som avslutning vill jag bara säga att säker blir världen med
            fyra punkter:
          </note>
          <note>
            1. En värld utan vapenproduktion och utan vapenexport.
          </note>
          <note>
            2. En värld där inte oljans hala grepp styr ekonomin utan oljan
            är ersatt av flödande och lokala energikällor.
          </note>
          <note>
            3. Med ett starkt och rikt FN med ett moderniserat säkerhetsråd
            får vi en säkrare värld och - Holger
          </note>
          <note>
            Gustafsson -
          </note>
          <note>
            4. med demokrati överallt, där folkstyret, det vill säga gatans
            parlament, faktiskt sitter i högsätet.
          </note>
          <note>
            Miljöpartiets position är mycket klar: Stöd FN, men våga se USA:s
            roll, och våga kritisera den!
          </note>
          <note type="speaker">
            Anf. 22 URBAN AHLIN (s):
          </note>
          <note>
            Herr talman! Den elfte september steg 16 flygplanskapare ombord
            på fyra passagerarplan i USA, utsända av al-Qaida, stödda av talibanregimen
            i Afghanistan. Deras mål var att rikta två passagerarplan mot
            ekonomins hjärta i World Trade Center i New
          </note>
          <note>
            York, med tusentals civila som dödsoffer. Det tredje planet riktades
            mot militärens hjärta i USA, mot
          </note>
          <note>
            Pentagon, med hundratals människor dödade. Det fjärde planet
            riktades - vilket vi vet nu - mot Kongressen, demokratins hjärta.
          </note>
          <note>
            Detta terroristattentat väckte djup avsky runt hela världen.
            USA fick en närmast enig uppslutning från jordens befolkning och
            jordens länder i sitt arbete mot internationell terrorism. FN
            agerade resolut. FN agerade snabbt med beslut, och en stor mängd
            lagstiftningsarbete ägde rum i mängder av nationella parlament
            världen över för att täppa till små hål som de internationella
            terroristerna kunde använda.
          </note>
          <note>
            Det var bra. USA gick till FN för att få stöd av FN
          </note>
          <note>
            i sin kamp mot den internationella terrorismen. Senare, när man
            hade undersökt varifrån dessa terrorister hade fått sin näring,
            gick man till FN:s säkerhetsråd och fick också därifrån hjälp
            för att göra en internationell insats i Afghanistan. Det är bra.
            Det fanns ett oerhört starkt stöd för USA:s politik och den katastrof
            som USA:s befolkning hade råkat ut för.
          </note>
          <note>
            Efter detta - ett och ett halvt år senare - ser vi en ökande
            antiamerikanism i opinionen. Vad som faktiskt var ett slags all
            time high när det gäller stöd för
          </note>
          <note>
            USA och president Bush har närmast blivit en all time low. Vad
            är skälet till detta? Låt mig ge den amerikanska administrationen
            några små idéer om detta enormt förändrade opinionsstöd.
          </note>
          <note>
            Vi har en svensk på Guantánamobasen. Fortfarande vet han inte
            vad han anklagas för. Han vet inte när han kommer att ställas
            inför rätta och hur han ska behandlas. Detta är otillständigt.
            USA måste snarast reda ut de rättsliga reglerna.
          </note>
          <note>
            USA agerar unilateralt i frågor som berör ungdomar alldeles speciellt:
            Kyotoprotokollet. Man ställer sig vid sidan av den internationella
            brottmålsdomstolen.
          </note>
          <note>
            Rumsfeld och andra ägnar sig åt uttalanden om the old Europe
            och the new Europe. Bush säger: De som inte är med oss är mot
            oss.
          </note>
          <note>
            Men det kanske allra viktigaste är att den politik
          </note>
          <note>
            USA för i Mellanöstern uppfattas som en politik med dubbla standards.
            Varför ägnar man oerhört stor kraft mot länder som Irak, Iran
            och andra medan man håller länder som Saudiarabien och Israel
            under armarna? Fler och fler människor uppfattar detta som en
            icke konsekvent politisk hållning. Glöm inte att 15 av de 16 flygplanskapare
            som steg ombord den 11 september var från Saudiarabien - en auktoritär
            monarki som under många år har hållits under armarna av
          </note>
          <note>
            USA och anses vara en av de främsta vännerna.
          </note>
          <note>
            USA har en hel del att bevisa i sin politik i Mellanöstern. Om
            Bush menar allvar med att det långsiktiga målet för amerikansk
            utrikespolitik är att stödja fred, internationell säkerhet, mänskliga
            rättigheter och demokrati måste det naturligtvis gälla alla länder
            i regionen. Det finns en hel del att bevisa.
          </note>
          <note>
            Låt mig bara ta ett exempel: Den enormt enögda hållning den amerikanska
            administrationen har när det gäller konflikten mellan Israel och
            Palestina.
          </note>
          <note>
            Menar USA allvar med sitt engagemang måste USA
          </note>
          <note>
            sluta med att låta kortsiktiga intressen överskugga de långsiktiga
            intressen som man anser sig ha. USA och
          </note>
          <note>
            Bush har en hel del att bevisa.
          </note>
          <note>
            Min uppmaning till den amerikanska administrationen är: Lyssna
            till den antiamerikanism som råder!
          </note>
          <note>
            Fundera över orsakerna, och fundera lite grann också på den politik
            ni har. Är den konsistent i alla sina delar? Men lyssna inte till
            de politiker och de politiska ledare som försöker profitera på
            den antiamerikanism som i dag råder. Lyssna i stället till de
            politiker som delar era åsikter i sak men som kanske inte alltid
            delar era val av medel för att nå målet.
          </note>
          <note>
            Vi är helt eniga om att den internationella terrorismen ska bekämpas
            och utrotas. Vi är helt eniga om att Irak ska avväpnas. Men vi
            är några som tror att detta bäst görs genom att FN stärks och
            att man arbetar inom FN-systemet.
          </note>
          <note>
            Lyssna till de politiska ledare som har samma mål men som kanske
            inte alltid delar åsikten om val av medel.
          </note>
          <note>
            Fram till nu har Irakfrågan skötts i säkerhetsrådet, vilket är
            bra. USA har förhandlat under en lång tid i
          </note>
          <note>
            FN:s säkerhetsråd om resolution 1441. Det är bra.
          </note>
          <note>
            Powell har suttit inför FN:s säkerhetsråd och rett ut vad han
            anser vara bevis för det som pågår i Irak. Det är bra.
          </note>
          <note>
            Jag är dock lite mer orolig för framtiden. Vi hör röster här
            från Vänsterpartiet som faktiskt i själva verket skulle försvaga
            FN. För vem skulle bry sig om
          </note>
          <note>
            FN om man alltid avväpnade FN det sista steget som man faktiskt
            kan använda i sin press mot diktatorer i världen, nämligen att
            tillgripa militärt våld om de inte lyder FN:s resolutioner?
          </note>
          <note>
            Vänsterpartiets hållning är säkert att man tror att man förstärker
            FN gentemot USA. Men i själva verket försvagar man faktiskt FN.
            Jag är inte riktigt klar över vad Lars Ohlys politik egentligen
            är. Ena stunden säger han att FN är viktigt. Men det sista som
            han sade innan han gick var att USA styr FN och världssamfundet.
            Så FN går alltså i USA:s ledband? Nej, så är det inte. FN styr
            i dag, och beslut fattas i säkerhetsrådet, och USA är tvunget
            att ta sig dit. Det är oerhört positivt. Var rädda om FN, slå
            vakt om FN:s säkerhetsråd, och ge FN:s vapeninspektörer den tid
            som de anser sig behöva för att kunna göra ett bra jobb.
          </note>
          <note>
            Mina sista 30 sekunder skulle jag vilja använda till den kanske
            största utmaningen som vi har framför oss. Den 16 april kommer
            utvidgningsfördraget att undertecknas. Tio nya länder kommer att
            bli medlemmar i Europeiska unionen. Fyra är direkt grannar till
            oss - Estland, Lettland, Litauen och Polen. Detta kommer att ha
            stor betydelse i framtiden för svensk utrikespolitik och för Sveriges
            säkerhet i vårt område.
          </note>
          <note>
            Låt oss tillsammans med dessa länder arbeta med de nya grannarna
            till Europeiska unionen - Ukraina,
          </note>
          <note>
            Moldavien, Vitryssland och Ryssland. Låt det inte bildas nya
            gränser och fattigdomslinjer i Europa. Se till att arbeta med
            dessa länder så att vi alla kan leva i ett tryggt och fritt Europa.
          </note>
          <note type="speaker">
            Anf. 23 KENT OLSSON (m):
          </note>
          <note>
            Herr talman! I dagens debatt har mycket kommit att kretsa kring
            Irakfrågan och EU:s utvidgning. I den utrikespolitiska deklarationen
            tar utrikesministern upp många viktiga områden. Och jag är medveten
            om att man inte kan ta upp allt i denna deklaration. Men jag måste
            ändå säga att jag blir lite förvånad när man i denna deklaration
            inte någonstans omnämner det som jag tänker tala om i dag, nämligen
            om situationen i
          </note>
          <note>
            Tibet.
          </note>
          <note>
            Det sägs visserligen på s. 3 att vi kommer att hålla fast vid
            vårt långvariga engagemang mot dödsstraff och tortyr. Det har
            ingen plats i moderna samhällen.
          </note>
          <note>
            Vi ska fortsätta att kämpa för kvinnors och barns rättigheter,
            och vi tvekar inte att påtala brott mot mänskliga rättigheter
            och demokratiska principer. Det sägs också att man i UD:s rapport
            om de mänskliga rättigheterna kan läsa om att Kina använder dödsstraff
            för en lång rad brott och att Sverige ska fortsätta att verka
            för mänskliga rättigheter, folkrätt och demokrati över hela världen.
          </note>
          <note>
            Men det är i princip det som sägs om situationen i
          </note>
          <note>
            Tibet. Ändå vet vi att situationen i Tibet är besvärlig för tibetanerna.
            Kinas förtryck är hårt. Tibets unika kultur och tibetanernas nationella
            identitet förstörs medvetet. Mer än 6 000 kloster, tempel och
            religiösa platser har förstörts, och tibetanerna har förvägrats
            yttrandefrihet, mötesfrihet och religionsfrihet.
          </note>
          <note>
            Tvångsaborter och tvångssteriliseringar förekommer.
          </note>
          <note>
            Hundratusentals tibetaner har dött som följd av ockupationen,
            och många har placerats i fängelser och fångläger. Situationen
            för de tibetaner som bor i Tibet är svår. Det primära undervisningsspråket
            i skolorna är numera kinesiska. Och tibetaner omskolas och berövas
            sin historia. Varje år flyr mer än 3 000 människor över gränsen
            till Nepal och till andra platser, detta trots att denna flykt
            tar väldigt lång tid. Det fortsätter också att strömma in kineser
            i Tibet, och man beräknar att det i Tibet i dag finns sex miljoner
            tibetaner och ännu fler kineser.
          </note>
          <note>
            I en sexpartimotion med mig som första namn framför vi att vi
            vill att regeringen snarast verkar för att Tibetfrågan löses genom
            fredliga medel och dialog som Dalai lama förespråkar. Vi anser
            också att Sverige och EU bör verka för att FN:s kommission för
            mänskliga rättigheter gör en noggrann granskning av situationen
            för de mänskliga rättigheterna i Tibet.
          </note>
          <note>
            Men det är viktigt att regeringen gör något och att man gör det
            snabbt. Det tibetanska folket och dess kultur får inte förstöras.
          </note>
          <note>
            Men trots det som jag har sagt finns det en del positiva tecken
            som har synts under den senaste tiden i
          </note>
          <note>
            Tibet. Två sändebud från Dalai lama inbjöds till Beijing och
            Lhasa i september förra året för förhandlingar som det hette.
            Det är den första officiella kontakten mellan Kina och den tibetanska
            exilregeringen sedan
          </note>
          <note>
            1993 då kommunikationerna bröts. I Beijing fick den tibetanska
            delegationen träffa bland andra Li Dezhu, ministern för nationalitetsfrågor.
            Man diskuterade en del saker. Premiärministern i Tibet Samdhong
            Rinpoche sade att sändebuden behandlas som jämlikar och att han
            hoppas att de båda parterna skulle kunna inleda förhandlingar
            om Tibets status i juli 2003.
          </note>
          <note>
            Kina har dock tonat ned dessa diskussioner och förhandlingar,
            och vi vet alla vad som har skett sedan dess. Två personer har
            dömts till döden, och Lobsang
          </note>
          <note>
            Dhondup har avrättats av den kinesiska regeringen.
          </note>
          <note>
            Vi anser att det som nu sker är en hårdare linje.
          </note>
          <note>
            Och protester mot denna avrättning har kommit från många håll
            både i Europa och från andra håll runtom i världen.
          </note>
          <note>
            Man kan konstatera att EU har antagit en resolution och sagt
            att man protesterar hårt mot förtrycket mot de mänskliga rättigheterna
            och mot att Lobsang
          </note>
          <note>
            Dhondup blev avrättad och att Kina måste hålla sig till de mänskliga
            rättigheterna.
          </note>
          <note>
            Min fråga till utrikesministern, som nu har gått, är: Vad gör
            nu Sverige i denna fråga? Jag kanske kan få svar från utrikesutskottets
            ordförande, om inte han också har gått, om vad Sverige gör specifikt
            i denna fråga när det gäller att diskutera och ta upp frågan om
          </note>
          <note>
            Tibet och det förtryck som Kina utövar.
          </note>
          <note>
            Det skulle också vara intressant att höra om utrikesministern
            har för avsikt att träffa Dalai lama när han kommer till Sverige
            den 3 juni eller om statsministern har för avsikt att träffa honom
            för att få tillfälle att med honom diskutera hur han ser på konflikten
            mellan Tibet och Kina och hur han ser på dödsdomarna och vad som
            ska göras.
          </note>
          <note>
            Som ordförande i Svensk-tibetanska Parlamentarikerförbundet anser
            jag att det är viktigt att utrikesministern tar tillfället i akt
            att möta Dalai lama och agera mot Kinas avrättningar och den situation
            som är i Kina med dess behandling av mänskliga rättigheter.
          </note>
          <note>
            Men jag får nog konstatera att jag inte kan se vare sig utrikesutskottets
            ordförande eller utrikesministern här. Det är tråkigt att man
            redan på ett så tidigt stadium i en utrikespolitisk debatt avlägsnar
            sig. Det visar knappast högaktning inför riksdagen att på detta
            tidiga stadium inte vara med och diskutera.
          </note>
          <note>
            Herr talman! Jag har ändå fått framföra mina synpunkter vad gäller
            Tibet. Dock känner jag mig mycket besviken över att ingen kan
            svara på mina frågor men det får jag väl stå ut med. Tack i alla
            fall!
          </note>
          <note type="speaker">
            Anf. 24 BIRGITTA OHLSSON (fp):
          </note>
          <note>
            Herr talman! Mörkret sänker sig över Zambezifloden. Stillheten
            är total där jag sitter på verandan.
          </note>
          <note>
            Men minnesbilderna sköljer åter över mig. Plötsligt är jag tillbaka
            i helvetet igen.
          </note>
          <note>
            Timmar tidigare besökte jag aidssjukshuset i Kadoma i Zimbabwe
            med magra, febriga kroppar täckta av koppärr, levande döda som
            drabbats av vår tids digerdöd, aids - en farsot som i tredje världen
            omges av skam, brännmärkning och framför allt tystnad.
          </note>
          <note>
            Små barn ensamma utan anhöriga tittar en rakt in i ögonen - barn
            som i västvärlden kunde ha levt i 30 år med bromsmediciner. Men
            i Afrika är döden ond, bråd och smärtsam.
          </note>
          <note>
            Det finns ungefär 2 miljoner människor i väst som är hivsmittade.
            Men mer än 30 miljoner människor i södra Afrika har sjukdomen.
          </note>
          <note>
            I dagens värld finns det människoöden som är så grymma att de
            känns ofattbara. 30 000 barn dör varje dag av svält, undernäring
            och torka. Mer än 800 miljoner individer är konstant undernärda.
            30 miljoner människor i Afrika riskerar att dö av svält. Det är
            ungefär som att hela Nordens befolkning utplånades.
          </note>
          <note>
            Tänk vilket liv det då skulle bli!
          </note>
          <note>
            Denna djupt orättvisa värld och utplånandet av det mänskliga
            förtrycket och fattigdomen är vår politiskt absolut viktigaste
            fråga. Men det var inte bättre förr.
          </note>
          <note>
            Under de senaste 30 åren har antalet u-länder halverats. Andelen
            fattiga i världen har minskat mellan år 1990 och år 1998 med ungefär
            25 %. Under de tre senaste decennierna har spädbarnsdödligheten
            minskat med 50 %, och en 80-procentig ökning har skett av andelen
            barn som går i grundskolan. De här framgångarna hade inte kunnat
            ske utan demokratisk utveckling, ökad frihandel och bistånd som
            ökat både kvantitativt och kvalitativt.
          </note>
          <note>
            Men fortfarande lever en miljard människor i extrem fattigdom.
            Knappt hälften av världens befolkning lever i fria demokratier.
          </note>
          <note>
            Hoten mot utvecklingen i dag ligger för mig som liberal inte
            i globaliseringen. Tvärtom behövs det mer globalisering, och framför
            allt måste solidariteten globaliseras.
          </note>
          <note>
            Winston Churchill sade en gång: "Kapitalismens medfödda nackdel
            är att rikedomen i grunden fördelas ojämlikt, men socialismens
            medfödda nackdel är att fattigdomen fördelas jämlikt." Det krävs
            en ökad frihandel och också en mer rättvis sådan. Det handlar
            om tydliga spelregler.
          </note>
          <note>
            Det handlar om att avskaffa västvärldens nationalstatsegoism
            och om att handeln inte får ske bara på våra villkor.
          </note>
          <note>
            Det handlar om att avveckla EU:s jordbrukspolitik, om skuldavskrivning,
            om borttagande av handelshinder, om stöd till fria fackföreningar,
            om en öppen invandringspolitik, om konsumentmakt och, inte minst,
            om bistånd där demokratin står i centrum som viktigaste överordnat
            mål.
          </note>
          <note>
            Vi i Folkpartiet anser att enprocentsmålet ska vara återställt
            senast år 2006 och har haft en tydlig plan för hur detta ska gå
            till. Vi har föreslagit att 1 700 miljoner kronor avsätts utöver
            regeringens förslag. Det är mer än något annat parti i Sveriges
            riksdag föreslår när det handlar om att höja biståndet.
          </note>
          <note>
            Folkpartiet har också påpekat att vi bör använda oss av andra
            kanaler än u-ländernas regeringar och att det gäller att arbeta
            mer mot frivilligorganisationer.
          </note>
          <note>
            Även om partnerskapstanken är oerhört viktig mellan länder får
            den inte leda till att Sverige behandlar diktaturer som jämbördiga
            partner eftersom det skänker legitimitet åt makthavare som inte
            bör stödjas.
          </note>
          <note>
            Likväl gör Sverige detta gång på gång.
          </note>
          <note>
            Sverige ger fortfarande ett omfattande bistånd till socialistdiktaturstater
            som Laos och Vietnam - länder där mänskliga rättigheter stympas.
            Åtskilliga miljoner kronor rullar från svensk statskassa rakt
            in i dessa regeringars fickor. Manliga diktatorer i gröna uniformer
            ska aldrig stödjas finansiellt av Sverige. Ändå sker så.
          </note>
          <note>
            Det räcker inte att fördöma regeringar som kränker mänskliga
            rättigheter, utan Sverige måste också ha en aktiv politik som
            stöttar demokratier och oppositionella exempelvis i Irak, Kuba
            och Eritrea - folk som jobbar för att mänskliga rättigheter och
            demokrati ska införas. Först då väger orden om demokrati tungt.
            Detta kräver mod och tydlighet.
          </note>
          <note>
            Det handlar om att Sverige bör erkänna exempelvis demokratin
            Taiwan som suverän stat. Det är skamligt att Sverige inte tillhör
            det trettiotal länder i världen som vill låta det taiwanesiska
            folket självt bestämma sin framtid. I stället får man, som i dag
            är fallet, sitt öde dikterat av världens största diktatur,
          </note>
          <note>
            Kina.
          </note>
          <note>
            Det handlar om att lyfta fram frågan om Västsahara, världens
            sista koloni som glöms i dagens debatt.
          </note>
          <note>
            Det handlar om att agera tydligt.
          </note>
          <note>
            För ett par veckor sedan skulle ordföranden i FN:s kommission
            för mänskliga rättigheter utses. Valet föll på Libyen. Sverige
            lade ned sin röst. I stället borde vi liksom USA och andra länder
            ha röstat nej till Libyen, som är en stat som hela tiden kränker
            mänskliga rättigheter.
          </note>
          <note>
            För två år sedan hölls val i Tanzania, som är ett stort biståndsland
            för Sverige. Valet bedöms ha varit väldigt korrupt. Ett trettiotal
            individer ur oppositionen mördades. Ändå fortsätter svenskt bistånd
            som vanligt. Business as usual.
          </note>
          <note>
            Sverige bör också uppmärksamma fler fall än den fängslade svensken
            på Guantánamobasen på Kuba. I
          </note>
          <note>
            Eritrea sitter svensken Dawit Isaac i fängelse sedan september
            2001. Han torteras regelbundet men den svenska regeringen har
            inte alls gjort några större ansträngningar för att få hem honom.
          </note>
          <note>
            Sverige bör alltså gå i spetsen för en global demokratirevolution
            där politiska rättigheter, till exempel fria val, sätts i centrum.
          </note>
          <note>
            I dag ser vi hur diktaturstater konsekvent viftar bort medborgerliga
            rättigheter med hänvisning till att man i stället har gratis utbildning
            och sjukvård. I
          </note>
          <note>
            afrikanska stater har envåldshärskare länge hävdat att det är
            först när människor får en tillräckligt hög levnadsstandard som
            man kan ge demokrati och mänskliga rättigheter. Det synsättet
            får aldrig accepteras, för det finns bara ett styrelsesätt som
            är värdigt fria medborgare och det heter demokrati.
          </note>
          <note>
            Det är viktigt att komma ihåg att människorna i tredje världen
            inte vill ha smulorna från vårt bord, utan de vill ha hela menyn
            av rättigheter - varken mer eller mindre.
          </note>
          <note>
            Det handlar också om att vi behöver en tydlig feministisk agenda
            i utrikespolitiken. Kvinnor är andra klassens medborgare i alla
            länder på hela jorden.
          </note>
          <note>
            Trots att vi kvinnor utgör mer än hälften av jordens befolkning
            tjänar vi en bråkdel jämfört med männens löner. Våra kroppar kommersialiseras
            och säljs på den öppna fria marknaden. Totalt i världen är bara
          </note>
          <note>
            14 % av parlamentarikerna kvinnor. Tio länder har inga höga kvinnliga
            politiker alls. I tre länder har kvinnorna inte ens rösträtt.
            I Afrika är 120 miljoner kvinnor könsstympade. I åldrarna 15-44
            år dör fler kvinnor i världen av kvinnomisshandel än man dör av
            svåra sjukdomar.
          </note>
          <note>
            Det handlar om att vi måste se till att för att en bättre värld
            ska vara möjlig är kvinnors frihet och oberoende en grundförutsättning.
          </note>
          <note>
            Det handlar om att Sverige i en tid då konservativa politiker
            - faktiskt USA:s George W Bush - bestämmer att man moralistiskt
            ska dra in finansiellt stöd till abortkliniker i u-länder måste
            agera. I morgon kommer UNFPA:s exekutivdirektör Thoraya
          </note>
          <note>
            Obaid till Sverige och besöker oss i utrikesutskottet.
          </note>
          <note>
            Vi i Folkpartiet tycker att det är viktigt att öka stödet just
            till befolkningsfondens arbete för att stödja kvinnors och flickors
            rätt till fri abort.
          </note>
          <note>
            Det handlar om att sätta kvinnor i centrum vad gäller utbildning
            och egenmakt.
          </note>
          <note>
            Genom dessa åtgärder och andra kan det bli realistiskt att nå
            FN:s millenniemål att utrota hälften av den fattigdom och svält
            som i dag finns. Det är den allra viktigaste uppgiften i dag för
            oss som politiker.
          </note>
          <note type="speaker">
            Anf. 25 ANNELIE ENOCHSON (kd):
          </note>
          <note>
            Herr talman! Varje år säljs minst en miljon kvinnor och barn
            runtom i världen som sexslavar, varav en halv miljon i Europa.
            Denna människohandel medför att mellan 200 och 500 kvinnor och
            barn kommer till Sverige varje år. Det stora flertalet av dessa
            kvinnor hamnar utanför de rättsliga och sociala skyddsnäten. Den
            snabbt accelererande handeln med fattiga kvinnor och barn sker
            allt oftare från Östeuropa till Västeuropas storstäder.
          </note>
          <note>
            En kartläggning genomförd av Kvinnoforum visar att antalet prostituerade
            kvinnor från Baltikum och
          </note>
          <note>
            Östeuropa har ökat markant i Norden. Brist på makt, inflytande
            och kunskap i samverkan med arbetslöshet och fattigdom gör kvinnorna
            särskilt utsatta. Sexhandeln är i dag mycket lönsam, en mer lukrativ
            marknad än både droger och vapen. Straffsatsen är dessutom lägre
            för handel med kvinnor. Kvinnor är alltså en lönsam handelsvara
            eftersom de kan byta ägare flera gånger om. Handeln med kvinnor
            och barn anses årligen omsätta 70 miljarder kronor.
          </note>
          <note>
            Sedan den 1 juli 2002 innehåller brottsbalken ett nytt brott,
            människohandel för sexuella ändamål.
          </note>
          <note>
            Brottet inriktar sig på den gränsöverskridande handel med människor
            som syftar till att dessa ska exploateras i prostitution, genom
            sexualbrott eller på annat sätt utnyttjas för sexuella ändamål,
            till exempel i pornografiska sammanhang.
          </note>
          <note>
            De offer som utsätts för kvinnohandel måste ges laglig rätt att
            stanna kvar i landet för att vittna mot sina förövare. Våld eller
            hot om våld mot offrens familjer som syftar till att skrämma kvinnorna
            till tystnad måste förhindras. Det är därför uppmuntrande att
            Sverige under våren i en proposition kommer att följa upp Europaparlamentets
            och kommissionens förslag som syftar till att - jag citerar -
            "bevilja uppehållstillstånd till offer för människohandel som
            samarbetar i rättsliga förfaranden mot personer som exploaterar
            och utnyttjar andra människor". Vi kristdemokrater ser med stor
            förväntan fram mot denna proposition.
          </note>
          <note>
            Det är viktigt att poängtera att kvinnohandel och prostitution
            är intimt sammanlänkade. Saknas en marknad för prostitution sker
            heller ingen kvinnohandel. Sverige måste aktivt arbeta internationellt
            för en lagstiftning som kriminaliserar brottsutövningen kring
            prostitution. En samordning inom EU avseende bland annat handläggning
            av misstänkta kvinnohandelsbrott skulle öka möjligheterna att
            komma åt dem som ägnar sig åt kvinnohandel.
          </note>
          <note>
            I Europa ser vi tyvärr alltfler tendenser till en ökad legalisering
            av prostitution. I Holland upphävdes år 2000 det sedan 1912 gällande
            bordellförbudet.
          </note>
          <note>
            Arbetsrättslig lagstiftning som gäller för allmän affärsverksamhet
            gäller nu också för bordellverksamhet. I Tyskland har prostitution
            legaliserats och likställts med vanlig affärsverksamhet. Också
            i Spanien, i Ryssland och nu senast i Finland förs livliga legaliseringsdebatter.
            Kristdemokraterna arbetar starkt emot en legalisering av prostitution
            och anser att legaliseringen skapar ett kvinnofientligt samhälle
            som erkänner den manliga makt och kontroll som tar sig i uttryck
            i köp och utnyttjande av en kvinna.
          </note>
          <note>
            Prostitution förekommer på grund av att det finns en efterfrågan
            på kvinnor och flickor. Om män inte såg som sin påtagna rättighet
            att kunna köpa och sexuellt utnyttja kvinnor och flickor skulle
            det heller inte finnas någon marknad för prostitution och sexhandel.
            Hallickar utnyttjar kvinnors sociala, ekonomiska, politiska och
            rättsliga underordning. Ogynnsamma uppväxtförhållanden, hemlöshet,
            missbruk och brist på utbildning nämns ofta av dem som arbetar
            med kvinnor som utsatts, eller som själva utsatts, som orsaker
            till inträdet i prostitution. Undersökningar visar också att en
            övervägande majoritet av de prostituerade kvinnorna har varit
            utsatta för sexuella övergrepp som barn.
          </note>
          <note>
            Bland de prostituerande kvinnorna är självmord och självmordsförsök
            mycket vanliga, och risken att bli mördad är mångdubbelt större
            än för kvinnor i allmänhet.
          </note>
          <note>
            Kristdemokraterna vill därför att man inom utrikespolitiken ska
            arbeta för följande när det gäller människohandeln
          </note>
          <note>
            1. att sambandet mellan kvinnohandel och prostitution uppmärksammas
          </note>
          <note>
            2. att Sverige aktivt motarbetar all människohandel i sina utrikespolitiska
            kontakter med alla länder både inom och utom EU
          </note>
          <note>
            3. att offer för kvinnohandel ska ha laglig rätt att stanna i
            landet för att kunna vittna mot sina förövare
          </note>
          <note>
            4. att ingen sänds tillbaka till sitt hemland utan uppföljning,
            hjälp och stöd
          </note>
          <note>
            5. att straffen för kvinnohandelsbrott skärps
          </note>
          <note>
            6. att stödja EU-samverkan gällande handläggning etcetera av
            misstänkta kvinnohandelsbrott.
          </note>
          <note>
            Dessa åtgärder skulle vara en början till att stävja vår tids
            slaveri, sexmänniskohandeln.
          </note>
          <note type="speaker">
            Anf. 26 ULLA HOFFMANN (v):
          </note>
          <note>
            Herr talman! Mycket i debatten i dag har - med all rätt ska jag
            säga - handlat om ett eventuellt krig mot Irak. Låt mig understryka
            det som Lars Ohly har sagt tidigare: Krig eller våld är aldrig
            en lösning. Den uppfattningen delar vi med en stor opinion världen
            över. Den som tror att krig är lösningen uppmanas att besöka de
            flyktingförläggningar som vi har i Sverige och prata med de asylsökande
            som flytt undan våld och krig i sina hemländer. Där finns barn
            som sett sina föräldrar dödas eller som sett sin mamma våldtas
            av soldater. Där finns svårt traumatiserade barn som alla bär
            spår av de krig de har genomgått. Ett krig drabbar alltid civilbefolkningen.
          </note>
          <note>
            I dag ställs frågan till Vänsterpartiet: Varför vill ni inte
            ha krig? Är det inte märkligt att vi som inte vill ha krig tvingas
            motivera varför vi inte tycker att våld och krig är lösningen
            i stället för tvärtom?
          </note>
          <note>
            Herr talman! I debatten som Irak och ett eventuellt krig har
            alltför lite sagts om konsekvenserna för den kurdiska befolkningen
            i norra Irak, det vill säga irakiska Kurdistan. Sedan gulfkriget
            har det blivit tydligt att den kurdiska befolkningen behandlas
            som en spelpjäs i motsättningarna mellan de olika staterna i området.
            Resultatet har varit ständigt återkommande angrepp från och oheliga
            allianser med grannarna samt splittring mellan kurderna själva.
          </note>
          <note>
            Befolkningen i irakiska Kurdistan har nu gått samman och enats
            för att man ska kunna uppnå det som man så hett åstundar, nämligen
            en demokrati med fria val. De olika kurdiska organisationerna,
          </note>
          <note>
            KDP, PUK och det kurdiska kommunistpartiet, har sedan flera år
            varit eniga om ett gemensamt krav på regionalt självstyre i de
            kurdiska områdena. Man vill stanna kvar inom den irakiska statens
            ram i federation med övriga Irak.
          </note>
          <note>
            Det parlament som tidigare inte kunnat fungera på grund av stridigheter
            har åter trätt i verksamhet och börjat fungera. Den regionala
            regeringen har inlett en spirande demokratisk utveckling och börjat
            göra upp med traditionalistiska föreställningar och kvinnoförtryck.
            De lagar som tidigare gett strafflindring för hedersrelaterade
            brott har avskaffats. Detta är en utveckling som Vänsterpartiet
            uppfattar som mycket positiv och som vi under en lång följd av
            år på olika sätt försökt att understödja.
          </note>
          <note>
            Vänsterpartiet stöder alltså kurdernas krav på nationella och
            kulturella rättigheter. Vi stöder kravet på att irakiska Kurdistan,
            eller norra Irak, ska ingå i en federation med övriga Irak, ett
            framtida demokratiskt
          </note>
          <note>
            Irak. Vi har även krävt att de flygförbudszoner som
          </note>
          <note>
            USA införde och som gjort det regionala självstyret i norra Irak
            möjligt ska få en ordentlig folkrättslig status, vilket de inte
            har i dag.
          </note>
          <note>
            Saddam Husseins regim har dock hela tiden utgjort ett hot. Kurderna
            har erfarenhet av vad Saddam kan göra gentemot kurderna. Man har
            fortfarande ett starkt minne av Halabja, där 5 000 kurder gasades
            ihjäl. Vi har också i minne att när FN ville anta en resolution
            som fördömde Saddam Hussein och gasattacken mot Halabja stoppade
            USA den i säkerhetsrådet.
          </note>
          <note>
            En stor del av de kurdiska områdena i norra Irak ligger utanför
            flygförbudszonen. Där bedriver Saddam Husseins regim en hänsynslös
            arabiseringspolitik. De som flyttar från övriga Irak till denna
            del av irakiska Kurdistan får generösa bidrag från regimen medan
            kurderna i området diskrimineras och förföljs.
          </note>
          <note>
            Resultatet har blivit en flyktingström från de kurdiska områdena
            utanför flygförbudszonen till den flygskyddade kurdiska regionalregeringens
            område. I de kurdstyrda områdena finns i dag följaktligen stora
            och tätbefolkade flyktingläger som Bardakaraman och Benislawa.
            Flera av dem ligger strax innanför gränsen till övriga Irak, och
            Saddams kanoner är riktade mot dem.
          </note>
          <note>
            Det är därför högst troligt att norra Irak kommer att bli ett
            av de områden som Saddam Hussein angriper i den händelse USA -
            med eller utan säkerhetsrådets sanktion - angriper Bagdad eller
            någon annan del av Irak. Befolkningen i irakiska Kurdistan riskerar
            därmed att återigen bli gisslan i ett stormaktsspel. Låt mig påminna
            om att kurderna själva vill ha bort Saddam Hussein, men inte vill
            ha krig. Det finns en stor risk för att Kurdistan blir den blodigaste
            krigsskådeplatsen vid ett angrepp på Irak. Detta scenario är giltigt
            och fullt tänkbart, därför att vi vet att de irakiska trupper
            som hela tiden finns vid den gräns som flygförbudszonen utgör
            har försetts med gasmasker och annan skyddsutrustning. Befolkningen
            i irakiska
          </note>
          <note>
            Kurdistan saknar sådan utrustning. Risken är därför uppenbar
            att befolkningen i irakiska Kurdistan återigen kommer att bli
            gisslan i ett stormaktsspel.
          </note>
          <note>
            FN, dess medlemsländer och säkerhetsråd har länge känt till vad
            Saddam Husseins regim är i stånd till. Kurderna vet dessutom vad
            USA kan vara i stånd till. USA förhindrade, som jag sade tidigare,
            i sin egenskap av medlem av säkerhetsrådet en FN-
          </note>
          <note>
            resolution som fördömde Irak för massakrerna i Halabja. Orsaken
            till det amerikanska agerandet var att
          </note>
          <note>
            USA då var Iraks bundsförvant i kriget mot Iran. Det som styrt
            USA:s politik har knappast varit humanitet och försvar av mänskliga
            rättigheter utan egenintresset. Denna hållning torde även i dag
            styra USA:s politik när det gäller Irak.
          </note>
          <note>
            I denna situation borde Sverige se som sin uppgift att kräva
            att säkerhetsrådet när det gäller irakiska
          </note>
          <note>
            Kurdistan etablerar ett skyddssystem eller åtminstone ser till
            att gasmasker och annan skyddsutrustning delas ut i kurdiska områden
            och att livsmedelsförsörjningen säkras.
          </note>
          <note>
            Herr talman! Med en blick tillbaka på historien är det lätt att
            se att kurderna blivit svikna många gånger.
          </note>
          <note>
            Och jag vill framhålla att när det gäller vårt stöd till kurderna
            i norra Irak, irakiska Kurdistan, står vi fast.
          </note>
          <note>
            Stormakter har dock en benägenhet att hålla fast vid starka bundsförvanter
            och svika de små. De små tycker man kan användas och förbrukas.
          </note>
          <note>
            Det finns alltså all anledning för Sverige att stödja kravet
            på regional självständighet för ett demokratiskt norra Irak, och
            det av flera skäl:
          </note>
          <note>
            · För de nationella och kulturella rättigheternas skull,
          </note>
          <note>
            · För hoppet om ett framtida demokratiskt Irak,
          </note>
          <note>
            · För jämställdhetens skull och
          </note>
          <note>
            · För demokratins och frihetens skull.
          </note>
          <note>
            Irakiska Kurdistan är inte en lekboll i starkare makters händer.
            Den autonoma zonen i norra Irak är en del av Irak som kämpar för
            att genomföra demokrati och mänskliga rättigheter och som tillsammans
            med den irakiska oppositionen vill ha en federation inom Iraks
            gränser.
          </note>
          <note type="speaker">
            Anf. 27 VIVIANN GERDIN (c):
          </note>
          <note>
            Herr talman! Irakkonflikten vill också jag ta upp här.
          </note>
          <note>
            Många människor känner stor oro för den upptrappade konflikten
            mellan Irak och USA, och rädslan är verkligen befogad. Det finns
            inga vinnare efter ett krig. Alla blir förlorare, men värst drabbas
            barnen som tvingas uppleva krigets fasor utan att förstå varför
            detta händer. Det internationella samfundet måste nu reagera och
            agera, men vi måste göra det gemensamt. De goda krafterna måste
            segra. Ett militärt angrepp är absolut sista utvägen och kan endast
            ske på uppdrag av FN:s säkerhetsråd.
          </note>
          <note>
            Det är en styrka om FN:s medlemsstater kan enas för att söka
            uppnå en fredlig lösning på Irakkonflikten. Ett krig mellan Irak
            och USA löser inga problem.
          </note>
          <note>
            Men fortsatt förtryck och isolering av civilbefolkningen i Irak
            löser heller inte den irakiska civilbefolkningens problem. Iraks
            utrotning av oliktänkande, förtrycket av kvinnorna, Saddamregimens
            agerande, som sprider död och förintelse inom sitt eget land men
            även hotar omvärlden, utgör en stor fara.
          </note>
          <note>
            I debatten om den pågående konflikten mellan främst USA och Irak
            saknar jag många gånger starka kritiska inlägg mot Iraks diktator
            och det hot som han verkligen utgör mot omvärlden. Den ensidiga
            kritiken ger fel signaler till allmänheten. Vi får aldrig förtiga
            och acceptera tyranner som går över gränserna. Det finns hot och
            risker som inte handlar om väpnade angrepp i traditionell mening
            men som utgör stor fara för överlevnadsmöjligheten, och det utgör
            Iraks kemiska vapen.
          </note>
          <note>
            Att slå vakt om FN:s roll vid kris och krigshot är nu angelägnare
            än någonsin. I den fortsatta kampen för fred i världen och för
            att lösa de stora globala överlevnadsproblemen måste kvinnorna
            ges större inflytande inom FN. Vi kvinnor har ambitioner att söka
            fredliga lösningar, och vi är tålmodiga. Därför vill jag föreslå
            att mer tid ges för vapeninspektörerna, och det kanske också behövs
            fler vapeninspektörer för att fortsätta arbetet. Här har FN:s
            säkerhetsråd en nyckelroll i avväpningen. Det är FN:s uppgift
            att agera för ett liv utan rädsla, terror och kemisk krigföring
            som drabbar oskyldiga människor.
          </note>
          <note>
            Det är väsentligt att lyfta fram kvinnornas deltagande i de kommande
            fredsförhandlingarna inför ett beslut om FN:s insatser. De perspektiv
            och erfarenheter som kvinnor har måste också tas till vara på
            ett bättre sätt. Världen måste få upp ögonen för kvinnors kunskap.
            Och exploatering av kvinnor som objekt måste upphöra.
          </note>
          <note>
            FN:s resolution 1325/2000, som antagits av FN:s säkerhetsråd
            i oktober 2000, pekar just på vikten av kvinnors fulla engagemang
            för försvar och bevarande av fred och säkerhet.
          </note>
          <note>
            Det civila samhället bärs under väpnade konflikter vanligen av
            kvinnor, samtidigt som kvinnorna är de första i det civila samhället
            som erfar de omedelbara konsekvenserna av krig. Vi i Centerpartiet
            förespråkar att kvinnor i ökad utsträckning aktivt deltar i FN:s
            insatser.
          </note>
          <note>
            Fattigdomen har kommit att feminiseras i världen.
          </note>
          <note>
            Det är kvinnor och barn som drabbas mest av fattigdom. Det är
            därför viktigt att biståndet i högre grad inriktas på stöd till
            kvinnor. Kvinnor producerar mer än hälften av all mat i utvecklingsländerna,
            upp till
          </note>
          <note>
            80 % i Afrika och 60 % i Asien. Däremot äger kvinnorna bara 2
            % av jorden och erhåller endast 1 % av alla jordbrukskrediter.
          </note>
          <note>
            Fattigdomen ska halveras till år 2015. Det målet har världens
            ledare satt upp. Men för att bekämpa fattigdomen och för att den
            ska kunna halveras måste alltså biståndet till de fattiga länderna
            omfördelas till kvinnornas fördel, de som till största delen står
            för försörjning och livsmedelsproduktion. I dag går utvecklingen
            av fattigdomsbekämpningen åt fel håll -
          </note>
          <note>
            detta på grund av krig, naturkatastrofer, terrorism med mera.
          </note>
          <note>
            Jag vill också ta upp arbetet i kampen för de mänskliga rättigheterna.
            Jag anser att det är Sveriges skyldighet att agera kraftfullt
            mot de folkmord som i dag sker i Tjetjenien, men också att ta
            ställning för offren - de människor som tvingas på flykt från
          </note>
          <note>
            Tjetjenien, de människor som är statslösa och som tvingas fly
            från land till land inom Europa.
          </note>
          <note>
            På s. 3 i den utrikespolitiska deklarationen står det att den
            förföljda människans säkerhet är asylrätten och att vår migrations-
            och flyktingpolitik präglas av just humanitet och säkerhet. Men
            gör den verkligen det? Jag har tagit del av andra erfarenheter.
          </note>
          <note>
            Jag anser det inte vara humant när Utlänningsnämnden här i Sverige
            kan fatta beslut om att utvisa en tjetjensk familj som är statslös,
            som har varit på flykt i åtta år, och inget europeiskt land vill
            ha dem.
          </note>
          <note>
            Dessutom har familjen en flicka som är allvarligt sjuk
          </note>
          <note>
            - hon ligger medvetslös sedan sju månader tillbaka -
          </note>
          <note>
            och ingen vill behålla henne, utan Utlänningsnämndens beslut
            är att flickan ska utvisas. Jag tycker inte att Sverige har en
            human flyktingpolitik och en human inställning vid asylansökningar
            när vi är villiga att här i vårt land utvisa en familj med en
            medvetslös flicka.
          </note>
          <note>
            Fattiga länder med odemokratiska regeringar utgör de största
            hoten mot fred i världen. Fattigdom föder missnöje. Missnöje leder
            till uppror och stridigheter. Exempel finns i Afghanistan och
            nu i Irak. Min förhoppning står nu till FN och dess förmåga att
            kunna ena och lösa konflikter och att vi ska kunna göra det på
            en fredlig väg. Endast som sista utväg får det ske ett militärt
            angrepp.
          </note>
          <note type="speaker">
            Anf. 28 CARINA HÄGG (s):
          </note>
          <note>
            Herr talman! I dagens utrikespolitiska debatt har den allvarliga
            situationen och utvecklingen i Irak som förväntat kommit att stå
            i fokus. Jag ska inte upprepa utrikesministerns anförande eller
            andra väl övervägda inlägg här i kammaren under dagen. Jag vet
            att jag också har partikamrater som efter mig kommer att utveckla
            vår syn på situationen.
          </note>
          <note>
            Herr talman! Jag kan bara konstatera att det för närvarande finns
            uppslutning bakom den svenska linjen. Samtidigt kan vi följa hur
            det europeiska och det internationella samfundet mer kan liknas
            vid ett tillstånd av "hela havet stormar". Det är djupt allvarligt
            för möjligheten att kunna lösa den pågående konflikten men också
            för möjligheten att kunna bemöta och hantera många andra utrikespolitiska
            gemensamma frågeställningar.
          </note>
          <note>
            Jag vill vidare peka på den kritik som Hans Blix utsatts för
            inte minst i svenska medier. Pinsamt nog leds de attackerna av
            ett före detta statsråd och en ledamot av denna kammare. Det är
            ett agerande som måste betraktas som nära nog landsförräderi.
            Vapeninspektörerna gör ett viktigt arbete och har rätt att veta
            att de har vårt fulla stöd. Därför känns det bra att det är så
            många som uttalat stöd för vapeninspektörerna från talarstolen
            här i dag. Jag vill understryka att det också är min mening att
            de ska få den tid och det stöd de behöver för att fullgöra sitt
            arbete.
          </note>
          <note>
            Herr talman! I den utrikespolitiska deklarationen finns rubriken
            Vår säkerhet förutsätter utveckling i
          </note>
          <note>
            Afrika. Det är oerhört positivt att Afrika finns med i utrikespolitiska
            deklarationen och att även Afrikas olika problem har kommit till
            uttryck från denna talarstol. I dessa båda textstycken pekar man
            på framgångar. Själv skulle jag vilja lägga till valet i
          </note>
          <note>
            Kenya nyligen. Men man pekar även på uppblossande konflikter,
            varav några nämns.
          </note>
          <note>
            Jag vill särskilt peka på att vi inte kan gå förbi situationen
            i Zimbabwe. Vid en cricketmatch i måndags under cricket-VM bar
            två av landets ledande spelare Henry Olonga och Andy Flower svarta
            armbindlar över den rödgröna landslagsdressen. Vi vill visa vår
            sorg över demokratins död i Zimbabwe, sade de. I tysthet vädjade
            de till ansvariga att stoppa kränkningarna av de mänskliga rättigheterna.
            Vi hoppas att vår handling kan hjälpa till att återupprätta klokhet
            och värdighet i vårt land, sade de i ett uttalande. Politik och
            idrott hör ihop. Än en gång har vi fått det visat för oss.
          </note>
          <note>
            Herr talman! Samtidigt nås vi av uppgifterna att
          </note>
          <note>
            EU låter Zimbabwes president Mugabe resa in i
          </note>
          <note>
            Frankrike, in till EU. Min oro över de signaler detta olyckliga
            beslut sänder till zimbabwierna och andra som kämpar för demokrati
            både i Zimbabwe och också utanför gav jag uttryck för här i kammaren
            i torsdags. Jag nöjer mig därför att i den delen understryka att
            det planerade toppmötet mellan EU och
          </note>
          <note>
            Afrika bör skjutas på framtiden om ett genomförande av det viktiga
            mötet skulle innebära att Mugabe fick ännu ett visum till EU.
            Det är inte värt det priset att ha även viktiga möten. Låt inte
            Mugabe ha möjlighet att få ännu ett visum till Europa. Skjut mötet
            på framtiden.
          </note>
          <note>
            Sverige har hört till de länder som varit tydligast i sin hållning
            till regimen i Zimbabwe under senare år.
          </note>
          <note>
            Men jag kan inte acceptera att regeringen fortsätter att stödja
            parlamentet och därigenom också dess talman.
          </note>
          <note>
            Jag har hört zimbabwiska parlamentariker tala om sin rädsla för
            att verka politiskt i landet, verka för demokrati, besöka sina
            valkretsar och jobba på ett sätt som för oss är väldigt självklart.
            De säger: Vi är rädda.
          </note>
          <note>
            Men vi är allra räddast för vår egen talman i det egna parlamentet.
          </note>
          <note>
            Jag tror att flera ledamöter än jag säger nej till detta stöd
            liksom det som går via organisationen som till exempel AWEPA.
            Det är bra naivt att hoppas på att till exempel en databas kan
            kompensera att många parlamentariker förhindras av samma majoritet,
            Zanu-PF, att resa till sina valkretsar. Vilka är de hungrande
            i byarna som är tillgång till Internet? Vilka kan känna sig hoppfullare
            av att få fram riksdagstrycken på skärmen? Man måste ställa förtrycket
            som finns i
          </note>
          <note>
            Zimbabwe mot den möjlighet och det positiva som eventuellt skulle
            komma ut av att kunna läsa de tryckta handlingarna och handlingarna
            på dataskärmen. Min mening är att det inte är värt priset. Bryt
            genast detta samarbete och redovisa en gång för alla om det finns
            mer samarbete mellan Sverige och Zimbabwe än vad jag har grävt
            fram.
          </note>
          <note>
            Under kampen mot kolonialmakterna och under det kalla kriget
            förekom att mänskliga rättigheter och demokratiutveckling fick
            stå tillbaka för frihetskampen och olika intressesfärer. Det var
            den tidens villkor man arbetade under. Man blundande. Såvitt jag
            förstår tonade man också ned det i en del av ambassadernas rapporter
            hem till Sverige. Till exempel tonades massakern i Matabeleland
            ned. Övergrepp och våldtäkter förekom. Det är sådant som en del
            av dem som i dag är ansvariga för politiken i Zimbabwe då var
            en del av och direkt ansvariga för.
          </note>
          <note>
            Detta förfarande är också en delförklaring till dagens situation.
            Vi blundade då och sade inte ifrån mot dem som fick möjlighet
            att växa sig starka politiskt.
          </note>
          <note>
            Ännu lever på något sätt denna undfallenhet kvar i västvärldens
            utrikespolitik och inom biståndet. Gamla koloniala samband och
            motsättningar finns kvar och spelar fortfarande en roll. Det ska
            vi vara medvetna om. Det faktumet understryker bara att vi måste
            stå för en rakare linje. Biståndet till parlamentet utgör en ovälkommen
            krök på den svenska raka linjen.
          </note>
          <note>
            EU släpper in president Mugabe samtidigt som information om ökat
            inslag av tortyr och grov misshandel under polisförhör och i häkten
            förekommer. Man ser hur en våg av arresteringar och trakasserier
            av oppositionella politiker sköljer över landet. Det droppar in
            information av det slaget. Tre ledande oppositionspolitiker från
            MDC, Tendai Biti, Paul Madzore och Gabril Chaibva greps häromdagen.
            Det gör EU:s beslut djupt olyckligt samt får dess linje att mer
            likna berg- och dalbana än en fast politik. Till min oro bidrar
            att ansvariga för EU:s bistånd har en klart uttalad undfallande
            attityd mot Mugabe och hans regim. Inte en biståndskrona borde
            enligt min mening gå till att förstärka Mugabes regim.
          </note>
          <note>
            Det kan inte vara så att rätt partibok ska ge matbistånd, att
            mat får användas som politiskt vapen, att medier kan stängas och
            reportrar slängs ut och insynen i landet begränsas. Samtidigt
            behöver Zimbabwes folk humanitärt bistånd och sådant som vi vet
            kan utveckla. Olika NGO:ers demokratibistånd måste naturligtvis
            kunna få fortgå.
          </note>
          <note>
            Jag är också oroad över de reaktioner jag har mött från parlamentariker
            i grannländer och länder i regionen. Jag känner att Mugabe får
            ett allt större stöd i många av de politiska kretsarna. Det bådar
            inte gott för framtiden. Här måste vi hitta ett sätt att bygga
            broar mellan vår syn på demokratiutveckling och mänskliga rättigheter
            och det jag med oroliga ögon ser växa fram i flera av dessa länder
            som är grannar till Zimbabwe.
          </note>
          <note>
            Herr talman! När finansminister Herbert Murerwa i november presenterade
            2003 års budget var det en dyster information. Men han talade
            även om behovet att återigen länka Zimbabwes ekonomi till den
            globala ekonomin. Det var viktigt för landet att få signalen att
            man kan tänka sig att vara en del av NE-
          </note>
          <note>
            PAD-processen för att åstadkomma detta. Det var en positiv signal.
          </note>
          <note>
            Samtidigt informerade finansministern om behovet av att återkapitalisera
            försvaret för att förbättra dess kapacitet att försvara landet.
            Men inget svar gavs på frågan: Mot vem ska man försvara sig? Det
            hot
          </note>
          <note>
            Zimbabwe borde kraftsamla att försvara sig mot är aids.
          </note>
          <note type="speaker">
            Anf. 29 ANA MARIA NARTI (fp):
          </note>
          <note>
            Fru talman! Låt oss gå tillbaka till Irak och Saddam. Jag tror
            att jag är en av de mycket få ledamöter här som har en direkt
            erfarenhet av terror. Egentligen har halva mitt liv, det icke
            svenska livet, varit ett liv under terror. Därför tycker jag att
            vittnesmål från terrorlivet är viktiga i dag.
          </note>
          <note>
            Jag kommer aldrig att glömma den 15 november
          </note>
          <note>
            1989. Vi, en grupp rumäner, ville demonstrera framför den rumänska
            ambassaden och påminna om ett uppror som hade ägt rum i en rumänsk
            industristad och som hade blivit kvävt på ett blodigt sätt. Men
            det var väldigt svårt att få svenska journalister att komma och
            lyssna. Det stod inte på dagordningen. Jag minns att jag grät
            i telefonen när jag talade med min dåvarande chefredaktör på ledarsidan
            på Dagens Nyheter, och då fick jag äntligen löfte om att en reporter
            skulle komma och lyssna på oss. Detta hände en månad innan diktaturen
            i Rumänien föll. Då plötsligt blev
          </note>
          <note>
            Rumänien den viktigaste aktören på världsarenan, men en månad
            innan dess existerade vi knappt.
          </note>
          <note>
            Vad jag vill säga är att det inte finns någonting så plågsamt,
            någonting så smärtsamt som att leva under terror och samtidigt
            ha en känsla av att världen har glömt bort detta, att man inte
            längre existerar för världen, att världen har accepterat terrorn.
            Det är vad som under en alldeles för lång tid har hänt med Saddam
            Husseins regim i Irak.
          </note>
          <note>
            En långvarig diktatur blir som en kronisk sjukdom. Man lever
            med den dag och natt. Man vaknar med den, och man går och lägger
            sig med den. Den är alltid närvarande i vars och ens vardag, i
            det inre livet i familjen och i det yttre livet ute på gatorna,
            på arbetsplatser och på marknaden.
          </note>
          <note>
            Varför ska vi nu tänka på det? Jo, därför att vi måste komma
            ihåg en mycket enkel sanning. Hårda terrorregimer kan inte demokratiseras
            av sig själva.
          </note>
          <note>
            En hård terrorregim bygger på två mycket starka element. Det
            är fruktan och det direkta förtrycket mot det egna folket, och
            det är också desinformation och dubbelspel.
          </note>
          <note>
            Här ska jag plocka fram ett annat av mina minnen.
          </note>
          <note>
            Samtidigt som vi, de unga som levde i ett kommunistiskt land,
            hela tiden manades att arbeta för fred, samtidigt som vi minst
            en gång i veckan matades med otroliga tal och slagord om försvar
            för freden, tränades vi för militära handlingar. Vi skulle lära
            oss att skjuta och agera som soldater, också kvinnorna, därför
            att vi var soldater i världsrevolutionen. Det står klart och tydligt
            för mig att hela demagogin om freden bara var ett sätt att lura
            de naiva idealisterna i västvärlden. Vad de naiva idealisterna
            i västvärlden inte begrep var att de hjälpte de kommunistiska
            diktaturerna när de gick ut på gatan och demonstrerade för fred.
            Det borde vi komma ihåg i dag.
          </note>
          <note>
            Hårda terrorregimer kan inte demokratiseras inifrån. Vänsterpartiet
            i Sverige kan önska sig hur mycket som helst att det irakiska
            motståndet ska göra slut på den hårda regimen, men detta kan inte
            ske.
          </note>
          <note>
            Väldigt många uppror inom Irak har redan kvävts i blod. Väldigt
            många människor har offrats för att
          </note>
          <note>
            Saddam ska behålla sin makt.
          </note>
          <note>
            Vi måste komma ihåg alla dessa saker i dag när vi tänker på den
            mycket allvarliga situation som vi befinner oss i. Trycket på
            Irak är absolut nödvändigt.
          </note>
          <note>
            Det är det bästa vapen vi har i försvaret av det irakiska folket.
            Sådana diktaturer som Saddams diktatur ger inte efter för övertalningskampanjer
            eller för utifrån programmerade demokratiseringsprocesser som
            inte kan äga rum inom landet.
          </note>
          <note>
            Vi lever i en historisk tid. Vi lever i en tid där demokrati
            och terror konfronteras direkt. Det är vad som händer i dag.
          </note>
          <note>
            Innan jag avslutar vill jag påminna om en rad händelser som hela
            tiden låg i bakgrunden till den permanenta katastrof vi levde
            i under kommunistiskt förtryck. Det var faktiskt de våldsamma
            handlingar som hade ägt rum mot slutet av 1800-talet och i början
            av 1900-talet i Ryssland. Det kallades på den tiden för anarkistiska
            angrepp på tsarregimen. Och det var faktiskt dessa dåd, som vi
            i dag skulle betrakta som rena terroristdåd, som öppnade vägen
            för katastrofen, för hela samhällets sammanbrott och för bolsjevikernas
            statskupp som ledde till en fruktansvärt lång tid av lidande för
            väldigt många miljoner i väldigt många delar av världen.
          </note>
          <note>
            Vi måste försöka att mobilisera all kraft vi har i kampen mot
            terrorismen. Det var liknande företeelser, men med mycket svagare
            vapen på den tiden, som ledde till Östeuropas tragedi under 1900-talet.
          </note>
          <note>
            Om vi inte arbetar i mycket stark samordning, i enighet och på
            ett fredligt sätt mot terrorn i dag kommer vi helt enkelt att
            lämna demokratin utan försvar.
          </note>
          <note type="speaker">
            Anf. 30 STEN TOLGFORS (m):
          </note>
          <note>
            Fru talman! Dagens debatt fokuseras ju med nödvändighet på situationen
            i Irak, men jag vill ändå ägna min talartid åt att fästa uppmärksamheten
            på tre andra områden i världen där jag vill varna för potentiellt
            väl så stora problem som de i Irak.
          </note>
          <note>
            Det gäller först Kashmirområdet. Om och kring den regionen har
            redan flera krig utkämpats, inte bara, som ofta nämns, mellan
            Pakistan och Indien utan även mellan Kina och Indien, då Kina
            för 40 år sedan gick in i delar av området. Inte mindre än tre
            kärnvapenmakters intressen löper samman i Kashmir.
          </note>
          <note>
            Fundamentalism finns inte bara i Afghanistan,
          </note>
          <note>
            Pakistan och delar av Indien utan också i Kina, som visat hårdhet
            mot grupper med sådan inriktning. Fundamentalisterna rör sig över
            gränserna mellan konfliktområdena, vilket är starkt destabiliserande.
            Det är mycket svårt att upprätthålla gränserna mellan länder och
            regioner i denna del av världen.
          </note>
          <note>
            Tidigare har Pakistan traditionellt samarbetat med
          </note>
          <note>
            USA och Indien med Sovjet. Numera ser världen annorlunda ut,
            och det finns oro för en ny strategisk uppdelning med Kashmir
            som ett nav omkring vilket konflikten kretsar. Så sent som häromdagen
            utvisade
          </note>
          <note>
            Pakistan och Indien ett antal av varandras diplomater, och vi
            har kunnat se att det förekommit artilleridueller över gränsen.
            Vi kan konstatera att ett nytt fullskalekrig lätt kan få förödande
            konsekvenser. Jag vill påstå att inget land i regionen lär bli
            opåverkat, särskilt inte om kärnvapen kommer till användning,
            och spridningsrisken är uppenbar.
          </note>
          <note>
            Det andra område som jag vill uppmärksamma är
          </note>
          <note>
            Korea. Det har formellt inte slutits fred mellan Nordoch Sydkorea
            efter Koreakriget, och vi har även där genom åren sett återkommande
            och upprepade strider med dödsoffer som följd.
          </note>
          <note>
            Nordkorea är ett av världens fattigaste länder och samtidigt
            en av de allra hårdaste diktaturerna, som i snart sagt alla avseenden
            kränker mänskliga fri- och rättigheter. Miljoner nordkoreaner
            har drabbats av svält samtidigt som ledningen satsat oreserverat
            på militären. Nordkorea har en miljonarmé och enligt uppgift 10
            000 artilleripjäser som kan nå mål så långt som inne i Seoul,
            Sydkoreas huvudstad.
          </note>
          <note>
            Nordkorea har återupptagit sitt nukleära program, sagt upp icke-spridningsavtalet
            och återstartat kärnkraftverk som bedöms ha väldigt liten förmåga
            att bidra till elförsörjningen men som däremot kan ge klyvbart
            material för kärnvapen. Landet bedöms ha ca
          </note>
          <note>
            8 000 bränslestavar, som kan ge fem till sex kärnladdningar.
            Nordkorea påstås i mars månad i år kunna ha nytt plutonium för
            kärnvapenframställning.
          </note>
          <note>
            Anläggningen sägs "i nuläget" ha fredliga syften, men misstanken
            finns att Nordkorea redan har enstaka kärnvapen sedan tidigare
            kärnprogram.
          </note>
          <note>
            Nordkorea har kastat ut de internationella inspektörerna i samband
            med kärnprogrammets återupptagande. Nordkorea vill inte att den
            rådande krisen ska bli en fråga för FN:s säkerhetsråd. Man har
            förklarat att ekonomiska sanktioner skulle ses som en ren krigsförklaring.
            Man verkar använda kärnvapen som utpressning för att få fördelar
            av omvärlden och en dialog öga mot öga med USA, och Nordkoreas
            ton är mycket aggressiv.
          </note>
          <note>
            Så nyligen som under de senaste dagarna har
          </note>
          <note>
            Nordkorea hotat att anfalla USA i förebyggande syfte. Man har
            talat om att skapa ett eldens hav i regionen samt om att hela
            den koreanska halvön kan komma att läggas i aska på grund av USA:s
            agerande.
          </note>
          <note>
            Vi vet också av erfarenhet att den nordkoreanska ledningen agerar
            mycket irrationellt. 1998 skickade
          </note>
          <note>
            Nordkorea en missil över Japan, vilket naturligtvis skapade stor
            oro i regionen och i världen i övrigt.
          </note>
          <note>
            Landet har tidigare även varit inblandat i internationell terrorism,
            till exempel vid sprängning av civila trafikflygplan.
          </note>
          <note>
            Det är mycket svårt att se att landets utveckling är hållbar.
            Nordkorea har försörjts av omvärlden i åratal, enligt uppgift
            närmare bestämt i sju år. Vi kan också se att det måste göras
            förberedelser för oerhörda humanitära insatser den dag då förändringen
            kommer.
          </note>
          <note>
            Jag tror inte att en diktatur av denna kaliber kan upprätthållas
            i längden samtidigt som landets hela ekonomiska bas är förödd.
          </note>
          <note>
            Den tredje region som jag vill fästa uppmärksamheten på är Taiwansundet.
            Folkrepubliken Kina har hundratals robotar utplacerade vid Taiwansundet,
            riktade mot Taiwan. Kina har nu, vilket sällan uppmärksammas i
            västvärlden och i Sverige, tillsammans med USA och Ryssland full
            nukleär förmåga och kan avlossa robotar från marken, luften och
            havet, dessutom från ubåtar.
          </note>
          <note>
            Kina arbetar vidare som ett av få länder i världen officiellt
            för att skaffa sig ny kapacitet vad gäller både multipla stridsspetsar
            och kärnvapenbärare. Med ny långdistansförmåga som är under utveckling
            utsträcks Kinas kärnvapen till att bli ett globalt hot.
          </note>
          <note>
            Man uppger redan nu att man kan nå mål i USA.
          </note>
          <note>
            Kina uppträder regelbundet mycket hotfullt mot
          </note>
          <note>
            Taiwan. Ytterst finns hotet om invasion, om Taiwan skulle förklara
            sig självständigt. Folkrepubliken Kina har återkommande försökt
            påverka utgången av fria val i Taiwan. Samtidigt ser vi att det
            interna förtrycket av all opposition är mycket hårt i folkrepubliken,
            särskilt nu i samband med maktöverlämnandet.
          </note>
          <note>
            I Japan och Sydkorea är människor rädda för
          </note>
          <note>
            Nordkoreas oberäknelighet. Taiwan har anledning att frukta Folkrepubliken
            Kinas rustningar. Varför sker de? Taiwans exempel visar ju att
            västerländsk demokrati och kinesisk kultur inte bara är fullt
            förenliga utan också en mycket lyckad kombination. Taiwans och
            Sydkoreas demokratisering är goda exempel för hela regionen, inte
            minst för Folkrepubliken Kina.
          </note>
          <note>
            Om 23 miljoner kineser kan åtnjuta det vi har -
          </note>
          <note>
            demokrati, marknadsekonomi och mänskliga rättigheter - och varför
            skulle inte alla kineser kunna göra det? Om människor i Sydkorea
            kan leva fria och i välstånd, varför ska inte alla koreaner kunna
            göra det? Det är inte främst militärt som Taiwan och Sydkorea
            ses som hotfulla av sina grannar. Varken
          </note>
          <note>
            Taiwan eller Sydkorea kan anklagas för offensiva ambitioner.
            Det är i stället det goda exemplets makt som regimerna fruktar.
            Därför har Kina försökt censurera Internet, och därför är Nordkorea
            kanske världens slutnaste land, med en informationsstyrning som
            liknar hjärntvätt, och därför är agitationen mot grannarna så
            hård.
          </note>
          <note>
            Det är i ljuset av de här konflikterna som man ska se behovet
            av ett missilförsvar. Jag talar då inte bara om de amerikanska
            planer som i Sverige beskrivs som Star Wars utan om försvar mot
            alla olika typer av robotar som utgör det stora hotet i det här
            perspektivet.
          </note>
          <note>
            När Kina hotat Taiwan har USA tidigare kunnat placera styrkor
            i Taiwansundet som en sköld för demokratin, men USA dimensionerar
            sin försvarsmakt för att klara två krig samtidigt, och det är
            tyvärr möjligt att se scenarier där USA knyts upp av flera konflikter
            samtidigt och därmed tvingas ägna de asiatiska demokratierna mindre
            intresse. Det är nog därför ingen slump att Nordkorea agerar som
            det gör just nu när USA måste vända blickarna åt annat håll.
          </note>
          <note>
            Fru talman! Jag är övertygad om att frågan om kärnvapenrustningar
            i Asien kommer att dominera den säkerhetspolitiska agendan framöver,
            och jag skulle vilja se en mycket aktivare politik från den svenska
            regeringen, både med och utan EU, för att i tid stoppa de kärnvapenrustningar
            som annars riskerar att bli ohanterliga i framtiden.
          </note>
          <note type="speaker">
            Anf. 31 KENT HÄRSTEDT (s):
          </note>
          <note>
            Fru talman! Jag tänker börja i den andra änden av den tråd som
            Sten Tolgfors senast tog upp, nämligen
          </note>
          <note>
            Koreafrågan och Kina. Nu är kanske inte allting totalt nattsvart.
            Kina är världens folkrikaste nation, och det råder inget tvivel
            om att vi i likhet med Sten Tolgfors betraktar Kina som en diktatur,
            men det är också ett land som är under utveckling. Vi kan nu se
            ett embryo till att det åtminstone på den lägsta av sex beslutsnivåer
            i det kinesiska samhället inte minst med svenskt stöd växer fram
            någonting som kan vara en början till gräsrotsdemokrati.
          </note>
          <note>
            Om jag minns rätt genomfördes fram till år 2000
          </note>
          <note>
            två val på bynivå, den lägsta av de sex beslutsnivåerna i det
            kinesiska samhället. Det talas ganska lite om detta. Jag läste
            själv på sommaruniversitet i Kina för ungefär tio år sedan. Vid
            den tiden gick det inte att kritisera regimen på gatan eller ens
            öppet människor emellan. I dag är situationen en helt annan. I
            dag kan man kritisera regimen, och man kan prata öppet om de här
            sakerna.
          </note>
          <note>
            Väl har jag sagt det så måste jag också säga att det självklart
            fortfarande finns en oerhört stark repression i det kinesiska
            samhället. Fortfarande är det omöjligt att organisera sig i fria
            fackföreningar eller andra former av sammanslutningar i det kinesiska
            samhället. All form av regimkritik i organiserad form slås ned
            hårt och brutalt. Vi vet också att andra former av frihetsyttringar
            och frihetsrörelser - vi kan titta på
          </note>
          <note>
            Tibet och Taiwan-frågan - slås ned med kraft. Även falungong-rörelsen
            känner vi väl till som en rörelse som oerhört brutalt över hela
            Kina med kraft fått känna av repressionen.
          </note>
          <note>
            Anledningen till att jag tar upp det här är att det är lätt att
            man målar Kina i svart eller vitt. Det finns strimmor av hopp
            i det kinesiska samhället. Det finns också, som jag känner det
            - jag har rest mycket och tillbringat mycket tid där genom åren
            - också progressiva krafter som ändå kommer till uttryck i olika
            sammanhang.
          </note>
          <note>
            Men återigen: Kina är fortsatt en diktatur - det är ingen demokrati
            - men det finns saker som rör sig i det kinesiska samhället, och
            det tycker jag är viktigt att vi har med oss.
          </note>
          <note>
            Dödsstraffet är en annan sak som vår utrikesminister tog upp
            i deklarationen tidigare i dag. Det är grymt och någonting som
            vi fortsätter kritisera från svensk sida.
          </note>
          <note>
            Vad gäller situationen på Koreahalvön är ju USA
          </note>
          <note>
            inblandat i inte bara en kris på den koreanska halvön, utan faktiskt
            två. Det är ju inte så att den sydkoreanska regeringen är en tillskyndare
            av att man eskalerar trycket på Nordkorea. Tvärtom är både den
            lämnande
          </note>
          <note>
            Kim Dae Jung-regeringen och den nytillträdda regeringen för att
            man fortsätter på solskenspolitikens linje, nämligen att med kraft
            visa att man har kapacitet att slå tillbaks varje form av angrepp
            från nordkoreansk sida, men att man samtidigt vill engagera sig
            på olika håll: kulturellt, utbyten vad gäller handel och sport
            och på alla andra områden.
          </note>
          <note>
            Jag själv är en stark tillskyndare av Kim Dae
          </note>
          <note>
            Jungs solskenspolitik. Jag tror att det är den nödvändiga vägen
            fram. Jag tror att det har varit en olycklig tid av eskalering
            i trycket på Nordkorea som har gjort att det i dag har nått olyckliga
            nivåer. Hot har mötts med mothot och har lett till nästan absurda
            uttalanden från den Nordkoreanska regimen som har sagt att det
            är möjligt att den anfaller USA i preventivt syfte.
          </note>
          <note>
            Eskaleringen av konflikten är, skulle jag vilja säga, fullständigt
            meningslös. Snarare borde vi vara tillskyndare av den sydkoreanska
            linjen i relationen till Nordkorea. Jag vet att min regering för
            en dialog med också den Sydkoreanska regeringen, och jag hoppas
            på att man med diplomati och fortsatt dialog ska kunna nå fram.
            Då kanske det vore önskvärt att det också kunde ske en direkt
            dialog mellan USA och
          </note>
          <note>
            Nordkorea.
          </note>
          <note>
            Fru talman! Vi lever i en osäker tid. Människor i allmänhet känner
            med rätta oro inför det som ska komma. Ingen tycks känna sig riktigt
            trygg och säker.
          </note>
          <note>
            Efterskalven av händelserna den 11 september fortsätter att sätta
            sina avtryck på världsarean. Få av oss kan riktigt förstå på vilket
            oerhört genomgripande sätt detta fruktansvärda terrordåd har satt
            sina avtryck i den amerikanska politikens medvetande.
          </note>
          <note>
            Vi känner intensivt hur världen är sammanflätad som aldrig förr.
            Ett krig mot Irak kommer att synas och påtagligt märkas för oss
            alla, både i stort och i smått. Flyktingströmmarna kommer att
            öka, sannolikt också till vårt land, resandet kommer att minska,
            bensinpriset kommer att rusa i höjden, och för en tid kommer världen
            med oro för ökade terrordåd att försätta sig i beredskap.
          </note>
          <note>
            Det är inte märkligt att det finns å ena sidan de som betonar
            vikten av att vi fortsätter att med alla till buds stående medel
            med kraft kämpa för att utrota den internationella terrorismen
            och å andra sidan de som lägger betoningen på att det i huvudsak
            kommer att vara oskyldiga civila som kommer att komma till skada
            eller dö vid händelse av ett krigsutbrott. Många är de som känner
            olust och motstånd inför ett krig som tycks närma sig alltmer.
            Insikten om att det i huvudsak kommer att skörda civila liv, många
            av dem barn, är bekymmersam, för att uttrycka sig milt.
          </note>
          <note>
            Samtidigt tycks många glömma det faktum att det finns en person
            som har möjligheten att undvika att dessa krigsplaner sätts i
            verket, och det är Saddam
          </note>
          <note>
            Hussein. Få av oss har väl några stora förhoppningar om att han
            kommer att fatta kloka beslut. Hans historia är blodbesudlad och
            maktfullkomlig. Han har inte tidigare visat att han nämnvärt bryr
            sig om att hans politik skördar människooffer, tvärtom: Det har
            från tid till annan varit ett uttryck för den.
          </note>
          <note>
            Men i detta sammanhang har han ett val. Aldrig tidigare tycks
            väl ett vägskäl ha varit så tydligt utmärkt. Antingen väljer han
            att på alla sätt proaktivt och inte passivt välja samarbetsvägen
            och FN-linjen, detta med stöd av länder som Sverige. I annat fall
            kommer en ny FN-resolution och/eller ett unilateralt anfall från
            USA med flera vara att vänta. Men låt oss hålla detta i minnet:
            Det är Saddam Hussein som väljer.
          </note>
          <note>
            Om Irak på alla sätt samarbetar med vapeninspektörerna och FN
            så minskar krigsrisken, och världssamfundet får nödvändiga argument
            för att tillbakavisa dem som företräder en linje som talar för
            krig.
          </note>
          <note>
            Det finns de som tror att ett krig är oundvikligt.
          </note>
          <note>
            Jag tillhör inte dem. Men när som nu Saddam Hussein fortsätter
            att trixa och undvika att redovisa korrekta underlag så blir paradoxalt
            nog Saddam Hussein hökarnas bästa allierade.
          </note>
          <note>
            Fru talman! En väpnad konflikt kommer självklart att få återverkningar
            på regionen i stort. Det finns många olika maktintressen som är
            intresserade av vad som kommer att ske i Irak, och många har sina
            egna agendor.
          </note>
          <note>
            För många av oss fortsätter Israel-Palestinafrågan att vara ett
            smärtsamt, öppet blödande sår. När
          </note>
          <note>
            USA i dag vänder sig för att få stöd i arabvärlden för sina väntade
            aktioner mot Irak möts man med frågan om när USA tänker ta itu
            med Israels ockupation av
          </note>
          <note>
            Palestina. USA:s trovärdighet i regionen är sammanflätad med
            att man också med kraft agerar i denna fråga. På sikt torde det
            inte finnas någon annan väg än att se till att den israeliska
            ockupationen får ett slut. Om man med samma beslutsamhet som man
            uppvisar i Irakfrågan tog itu med denna fråga vore snart ockupationen
            ett tråkigt minne blott.
          </note>
          <note type="speaker">
            Anf. 32 STEN TOLGFORS (m) replik:
          </note>
          <note>
            Fru talman! En sak konfunderar mig i Kent
          </note>
          <note>
            Härstedts resonemang, och det gäller synen på säkerhetsrådet
            och FN:s roll i konflikten på Koreanska halvön.
          </note>
          <note>
            USA behövs ju i Korea. Man har 37 000 man där som ytterst garanterar
            demokratin. Härstedt avvisar ökat tryck och tycker inte att det
            hör hemma i säkerhetsrådet. Därmed för han ju samma resonemang
            som
          </note>
          <note>
            Nordkorea självt gör: Man vill inte ha upp frågan i
          </note>
          <note>
            FN. Samtidigt har säkerhetsrådet utpekat huvudansvar för internationell
            fred och säkerhet.
          </note>
          <note>
            Vi vet att Nordkorea brutit ickespridningsfördraget och att man
            kastat ut de inspektörer som tidigare var där för att se till
            att man inte utvecklade laddningar. Vi vet att man har missiler
            och har ambitionen att utveckla kärnladdningar och kanske till
            och med har gjort det. Vi vet att detta är ett hot mot omvärlden
            som dessutom har uttryckts ordagrant och uttryckligt.
          </note>
          <note>
            Jag vill fråga Kent Härstedt: När, om icke i detta fall, är en
            fråga ett hot mot internationell fred och säkerhet som därmed
            bör bli en fråga för FN?
          </note>
          <note type="speaker">
            Anf. 33 KENT HÄRSTEDT (s) replik:
          </note>
          <note>
            Fru talman! Situationen på Koreahalvön är en fråga för FN alltjämt.
            FN har haft ett engagemang på
          </note>
          <note>
            Koreahalvön hela tiden, och det vet Sten Tolgfors om.
          </note>
          <note>
            USA har inte 37 000 utan 40 000 man i trupper i
          </note>
          <note>
            Sydkorea just nu - det tror jag också att Tolgfors vet
          </note>
          <note>
            - eftersom man nu har höjt beredskapen i riktning mot Nordkorea.
            Man har också flyttat dit B52-plan.
          </note>
          <note>
            Koreafrågan diskuteras kontinuerligt i FN och även i IAEA, och
            Sverige har också uttalat, genom utrikesministerns deklaration
            i dag, att vi är en stark tillskyndare av att Nordkorea skyndar
            tillbaka in i
          </note>
          <note>
            IAEA.
          </note>
          <note type="speaker">
            Anf. 34 STEN TOLGFORS (m) replik:
          </note>
          <note>
            Fru talman! Det var vackra ord men inget svar. I
          </note>
          <note>
            sitt huvudanförande avvisade Kent Härstedt att det här skulle
            vara en fråga för säkerhetsrådet. Det var det min fråga gällde.
            Det är alldeles rätt att USA
          </note>
          <note>
            tillför till exempel flygkapacitet as we speak eftersom situationen
            är så allvarlig.
          </note>
          <note>
            Jag upprepar alltså min fråga: Om inte detta anses vara en fråga
            som bedöms hota internationell fred och säkerhet, vad kan då vara
            det, och när? Varför avvisade Härstedt att just säkerhetsrådet
            skulle få hand om frågan?
          </note>
          <note>
            Uppenbart resonerar regeringen i Nordkorea på samma sätt. Man
            gör på det viset för att man vill ha en direktdialog med USA.
            Det är därför viktigt för oss att säga är att det inte är acceptabelt
            att agera på det sättet, och att sådant beteende inte kan premieras.
          </note>
          <note>
            Jag vill också passa på att fråga Kent Härstedt om han har agerat
            för att Sverige ska ändra sin visumpolitik gentemot Taiwans demokratiska
            ledare. I dag tar
          </note>
          <note>
            Sverige emot företrädare för Kommunist-Kina samtidigt som man
            på grund av en inofficiell EU-praxis vägrar att låta Taiwans högsta
            demokratiska ledare besöka bland annat Sverige. Det tycker jag
            är djupt orättfärdigt. Har Kent Härstedt agerat i den frågan,
            och i så fall hur?
          </note>
          <note type="speaker">
            Anf. 35 KENT HÄRSTEDT (s) replik:
          </note>
          <note>
            Fru talman! Nu hoppar vi snabbt mellan ämnena, från säkerhetsrådet
            till visumfrågor för ledare i
          </note>
          <note>
            Taiwan. Vad gäller om frågan ska upp i säkerhetsrådet delar jag
            den sydkoreanska regeringens bedömning att man borde lugna ned
            situationen snarare än att eskalera den. De närmast berörda parterna
            torde vara ledarna för Sydkorea, även om detta naturligtvis är
            en fråga som kan riskera att bli en global konflikt.
          </note>
          <note>
            När det gäller de taiwanesiska ledarnas visum har den frågan
            varit uppe och besvarats av min utrikesminister då den var aktuell.
            Det var för ett halvår eller ett år sedan. Vad jag förstod då
            tillbakavisade
          </note>
          <note>
            Taiwans egen regering att dess president skulle vara på väg.
            Som jag uppfattade det hela var det en konflikt som eskalerade
            med utgångspunkt från en missuppfattning av Lars Leijonborg.
          </note>
          <note type="speaker">
            Anf. 36 STEN LUNDSTRÖM (v):
          </note>
          <note>
            Fru talman! Med all rätt, vilket många har sagt tidigare, har
            den här debatten framför allt handlat om krisen i Irak, och jag
            ställer mig bakom det som Lars
          </note>
          <note>
            Ohly tidigare i debatten uttryckte när det gäller Irakkonflikten.
          </note>
          <note>
            Jag hade önskat att också situationen i Palestina hade fått lite
            större utrymme så att vi också i den här debatten hade kunnat
            tillbakavisa den israeliska ockupationen och de brott mot folkrätten
            som Israel begår i Palestina.
          </note>
          <note>
            Utrikesdebatten har emellertid vissa fördelar.
          </note>
          <note>
            Även konflikter som just nu inte står främst på dagordningen,
            och de delar av världen som inte dagligen förekommer i tidningarna,
            lyfts här fram. Jag tänkte beröra en fråga som jag har berört
            ett antal gånger tidigare i utrikesdebatterna, nämligen frågan
            om Turkiets hållning i människorättsfrågor. Det handlar om de
            brott som Turkiet begått, och begår, mot mänskliga rättigheter
            och mot folkrätten.
          </note>
          <note>
            Det har tidigare rört sig om en begränsning av yttrandefriheten,
            tortyr och misshandel av politiska fångar, begränsad organisationsfrihet,
            undantagstillstånd i sydöstra Turkiet och förtrycket av minoriteter
            och kvinnor i landet.
          </note>
          <note>
            Fru talman! Turkiet har fått en ny regering. Ecevits regim har
            fallit samman och tagit med sig det fascistiska partiet i fallet.
            De föll på eget grepp skulle man kunna säga. Vilka mål de krafter
            har som tagit över är fortfarande lite svårt att sia om. Det har
            sagts att det handlar om islamitiska krafter, dock inte av samma
            slag som de vi under senare tid har vant oss vid i en del andra
            länder. Det handlar alltså inte om fundamentalister utan om en
            modern variant. Själva vill de gärna likna sig vid ett europeiskt
            kristdemokratiskt parti.
          </note>
          <note>
            Det har hänt en del positivt efter regimskiftet. En av de mer
            positiva sakerna är att i den turkiska delen av Cypern demonstrerar
            i dag turkar för ett enande av
          </note>
          <note>
            Cypern. Man vågar göra det utan risk för repressalier.
          </note>
          <note>
            Vi kan bara hoppas att också den turkiska staten beslutar sig
            för att låta Cypern bli den stat som den har rätt att vara - och
            därmed en del av EU.
          </note>
          <note>
            En annan positiv sak som hänt är att det undantagstillstånd som
            under lång tid rått i sydöstra Turkiet äntligen har hävts. Därmed
            har kurdernas möjlighet att verka politiskt och kulturellt i detta
            område ökat.
          </note>
          <note>
            Det är därför med viss fasa man noterar Natos eller
          </note>
          <note>
            USA:s tankar på att låta Turkiet gå in 15 kilometer i norra Irak
            för att lägga beslag på stora delar av det kurdiska området där.
          </note>
          <note>
            De turkiska militärerna har inget gott rykte i det området. Det
            är bara att se hur det kurdiska folket har förtryckts av denna
            militär i det egna landet. Att ge
          </note>
          <note>
            Turkiet möjlighet att få makt över oljetillgångar och annat i
            norra Irak är ingen bra lösning. Låt oss hoppas att Turkiet inte
            får den möjligheten.
          </note>
          <note>
            Fru talman! När det gäller de nationella minoriteternas ställning
            har inte mycket hänt. Redan på Ecevits tid genomfördes smärre
            lagförändringar - ingenting i ord - och den nya regimen måste
            bedömas inte efter de lagar den stiftar utan efter de faktiska
            handlingar som kommer att ske. Kurder och andra nationella religiösa
            minoriteter, som assyrier/syrianer och kaldéer, har fortfarande
            mycket svårt att utveckla sin identitet, sitt språk och sin kultur.
            Ytterst bestämmer den turkiska militären över dessa frågor.
          </note>
          <note>
            Ännu har vi inte sett några genomgripande förändringar när det
            gäller att praktisera de mänskliga rättigheterna på polisstationer
            och i fängelser. Fortfarande pågår tortyr och misshandel utan
            att förövrarna riskerar att dömas för några brott. Det turkiska
            rättsväsendet är med andra ord oförändrat korrupt.
          </note>
          <note>
            På pass och identitetskort anges fortfarande religiös tillhörighet.
            Där anges om man är muslim eller kristen, och så har gjorts under
            en ganska lång tid.
          </note>
          <note>
            Men nu har det skett en förändring. Den nya regeringen har tillfört
            ytterligare en dimension i legitimationshandlingarna. Nu står
            det inte endast "kristna"
          </note>
          <note>
            utan det står "övriga kristna" också - vad man nu kan mena med
            det. Med "övriga kristna" avses med största sannolikhet assyrier/syrianer
            och kaldéer, och med "kristna" avses uppenbarligen andra kristna
            trossamfund.
          </note>
          <note>
            Det är otillständigt att över huvud taget sätta ut religiös tillhörighet
            i pass- och legitimationshandlingar, särskilt i ett land som betraktar
            sig som modernt och sekulariserat. Man måste rimligen ha något
            syfte med den markeringen i officiella handlingar. För mig är
            detta ytterst suspekt, i synnerhet som vissa kristna grupper tydligen
            utpekas som så kallade reservkristna.
          </note>
          <note>
            Det största problemet för Turkiet, bland annat i dess vilja att
            inträda i EU, är dock militärens överhet i förhållande till parlamentet.
            Som jag ser det kan EU
          </note>
          <note>
            under inga omständigheter släppa in Turkiet så länge de har en
            grundlag som ställer det nationella säkerhetsrådet, som domineras
            av militären, över parlament och över alla andra organ i samhället.
            Det är inte parlamentet som, när det kommer till kritan, fattar
            besluten och är landets högsta nivå utan det nationella säkerhetsrådet.
          </note>
          <note>
            Så kan parlamentet till exempel besluta om lagar som ger kurderna
            nationella och kulturella rättigheter, men dessa lagar och rättigheter
            kan sedan upphävas av det nationella säkerhetsrådet. Man kan tillåta
            partier i parlamentet, och det nationella säkerhetsrådet kan förbjuda
            dem. Det är en alldeles omöjlig ordning i ett land som ska betraktas
            som en demokrati.
          </note>
          <note>
            En annan fråga som måste lösas om Turkiet ska beviljas medlemskap
            i EU är Turkiets och Azerbajdzjans blockad mot Armenien. För ett
            tiotal år sedan inledde azerbajdzjanerna en häftig etnisk rensning
            av armenier i enklaven Nagorno-Karabach, men slogs tillbaka. Armenierna
            var då, och är fortfarande, i majoritet i området. Resultatet
            av angreppet på armenierna blev i stället att azerbajdzjanerna
            i Nagorno-Karabach fick fly till Azerbajdzjan. Efter att denna
            etniska rensning slagits tillbaka har armenierna utsatts för en
            blockad av Turkiet och Azerbajdzjan. Det är en ekonomisk blockad
            mot hela Armenien, och den har blivit mycket kännbar för det armeniska
            folket.
          </note>
          <note>
            Armenien hade de första åren bland annat stora svårigheter med
            energiförsörjningen. Så fick man i gång ett gammalt kärnkraftverk.
            Detta kärnkraftverk ligger i Kaukasus, som är ett jordbävningsdrabbat
            område. Det är alltså livsfarligt beläget om olyckan skulle vara
            framme. Det gäller inte bara Armenien, utan också alla andra länder
            i området.
          </note>
          <note>
            Följaktligen måste frågan om Nagorno Karabach lösas. OSSE har
            presenterat olika förslag, men Turkiet och Azerbadjan har lagt
            hinder i vägen. Blockaden som sådan bryter mot folkrätten och
            har på intet sätt vunnit FN:s godkännande.
          </note>
          <note>
            För Turkiet måste därför gälla att så länge landet bryter mot
            folkrätten i fråga om Cypern och blockaden mot Armenien, så länge
            man diskriminerar nationella och religiösa minoriteter, så länge
            man inte respekterar mänskliga rättigheter och så länge man begår
            dagliga övergrepp mot politiska och andra fångar kan det inte
            vara tänkbart att Turkiet beviljas medlemskap i EU. Jag kan bara
            beklaga att utrikesminister Anna Lindh så snabbt är beredd att
            tro att den nya regimen, utifrån vad den säger, är beredd att
            göra så stora förändringar.
          </note>
          <note>
            Ta det lugnt! Se vad som händer! Se till att det sker rejäla
            förändringar i Turkiet innan Turkiet bjuds in till samtal om att
            delta i demokratiska institutioner som EU!
          </note>
          <note type="speaker">
            Anf. 37 ERIK ULLENHAG (fp) replik:
          </note>
          <note>
            Fru talman! Inledningsvis sade Sten Lundström att han instämde
            i vad Lars Ohly tidigare sade i debatten i dag. Vänsterpartiets
            huvudspår i denna debatt har varit att våld aldrig kan vara en
            lösning på den internationella scenen. Samtidigt hänger på partiledarens
            tjänsterum en bild av proffsrevolutionären Che
          </note>
          <note>
            Guevara. Samtidigt har man ett antal år kunnat möta
          </note>
          <note>
            Fidel Castro på Vänsterpartiets partikansli på Kungsholmen. Samtidigt
            planerar Vänsterns biståndsorganisation denna sommar en resa till
            Kuba för att träffa diktaturens hantlangare men inte en enda ur
            demokratirörelsen på Kuba.
          </note>
          <note>
            Min fråga till dig, Sten Lundström, och Vänsterpartiet är: Hur
            kan man å ena sidan säga att man aldrig accepterar våld och å
            andra sidan hylla personer som Che Guevara och Fidel Castro? Hur
            man kan åka till Kuba utan att planera ett möte med oppositionen?
          </note>
          <note>
            Hur kan man mycket vältaligt tala om mänskliga rättigheter i
            Turkiet? Det är mycket viktigt. Men när tar ni upp mänskliga rättigheter
            på Kuba?
          </note>
          <note type="speaker">
            Anf. 38 STEN LUNDSTRÖM (v) replik:
          </note>
          <note>
            Fru talman! Låt oss börja med den sista frågan.
          </note>
          <note>
            Jag har valt att i mitt inlägg tala om Turkiet och de mänskliga
            rättigheterna i Turkiet. Jag skulle naturligtvis kunna ha valt
            att prata om ett annat samhälle och ett annat land. Men jag gjorde
            det valet.
          </note>
          <note>
            Vad Lasse Ohly har på sin vägg får du prata med
          </note>
          <note>
            Lasse Ohly eller någon annan om som hade Che
          </note>
          <note>
            Guevara på väggen. Det är inte min fråga.
          </note>
          <note>
            Om jag skulle ha åkt med till Kuba skulle jag naturligtvis, precis
            som när jag åker till Turkiet, sett till att träffa både regeringsföreträdare,
            NGO:er, fackliga organisationer och andra för att inleda en diskussion.
          </note>
          <note>
            Men i Vänsterpartiet kommer vi aldrig att ge upp stödet till
            organisationer som verkar för demokratisering och förbättringar
            i samhället. Det ingår i den internationella solidariteten. Stödet
            för befrielserörelser runtom i världen som vill kasta av sig bland
            annat det amerikanska förtrycket kommer vi aldrig att ge upp.
            Stödet till den chilenska oppositionen mot Pinochet har varit
            ett viktigt stöd för mig. Stödet för vietnamesernas rätt till
            nationellt oberoende har varit viktigt för mig. Stödet för det
            kubanska folkets uppror emot en diktaturstat har varit ett viktigt
            stöd för mig.
          </note>
          <note type="speaker">
            Anf. 39 ERIK ULLENHAG (fp) replik:
          </note>
          <note>
            Fru talman! Jag läser högt ur den annons som publiceras angående
            den resa som Vänstern ska göra i sommar: På Kuba utvecklas intressanta
            former för folkligt engagemang och delaktighet i lokalsamhället.
          </note>
          <note>
            Lite längre ned står det: En annan värld är möjlig.
          </note>
          <note>
            Kuba hade parlamentsval i januari. Man hade 609
          </note>
          <note>
            kandidater att välja på till 609 platser. Jag var där i januari.
            Jag träffade människor som hade fått sina barn fängslade för sina
            politiska åsikters skull.
          </note>
          <note>
            Hur kan man då i en annons och inför en resa publicera ett program
            utan att över huvud taget planera in möten med oppositionen? Hur
            kan man skriva att ett spännande arbete pågår när det är ett land
            där man med våld har behållit makten i 40 år? Hur kan man samtidigt
            stå i riksdagens talarstol i andra sammanhang och fördöma våldet?
          </note>
          <note>
            Det bekymrar mig att Sten Lundström säger att det inte är så
            allvarligt om partiledaren Ulla
          </note>
          <note>
            Hoffmann har Che Guevara på väggen. Che Guevara är en proffsrevolutionär
            som hade ansvar för avrättningarna på borgen i Havanna. Det sänder
            rätt starka signaler att ha honom på väggen.
          </note>
          <note>
            Vad ska jag säga till mina vänner i demokratirörelsen som suttit
            fängslade? Att det var en intressant del i ett folkligt engagemang?
          </note>
          <note>
            Er Kubapolitik lämnar mycket i övrigt att önska.
          </note>
          <note>
            Tyvärr visar den att ni fortfarande inte har gjort upp med er
            historia.
          </note>
          <note type="speaker">
            Anf. 40 STEN LUNDSTRÖM (v) replik:
          </note>
          <note>
            Fru talman! Det vore klädsamt om Erik Ullenhag hade haft samma
            patos när det gäller att prata om
          </note>
          <note>
            USA:s brott mot de mänskliga rättigheterna, USA:s brott mot det
            nationella oberoendet och USA:s blockad av Kuba som under en lång
            tid tvingade Kuba att vända sig till Sovjetunionen och andra för
            att få stöd för sin utveckling. Det vore intressant om Erik Ullenhag
            hade orkat titta lite längre och granskat sitt eget partis oerhörda
            stöd för USA-imperialismens rätt att härja i världen.
          </note>
          <note>
            När jag åker till Turkiet och andra ställen talar jag alltid
            med folk. Jag vill vara en del i en demokratiseringsprocess. Jag
            känner inte till partiets syfte med denna resa till Kuba. Jag
            ska inte åka med själv. Men för mig är det ganska självklart.
            När vi åker till Kuba handlar det om att stödja det kubanska folkets
            möjlighet till demokrati och utveckling. Vad de som reser dit
            väljer att titta på är deras sak. Det är inte din sak att bestämma
            vad Vänsterpartiet ska göra på Kuba.
          </note>
          <note type="speaker">
            Anf. 41 KENNETH G FORSLUND (s):
          </note>
          <note>
            Fru talman! Ingen av oss vill ha krig. Krig är aldrig önskvärt.
            Krig kan ändå vara nödvändigt som den allra sista åtgärden när
            alla andra vägar har prövats men misslyckats.
          </note>
          <note>
            FN:s arbete med att avväpna Irak startade 1991
          </note>
          <note>
            efter Gulfkrigets slut. Det har inte varit ett lätt arbete eftersom
            den irakiska regeringen inte har varit samarbetsvillig. Arbetet
            med att avväpna Irak regleras av
          </note>
          <note>
            FN-beslut. Det är de irakiska myndigheternas ansvar att redogöra
            för vilka biologiska och kemiska vapen landet innehar, att visa
            var de finns och att förstöra dessa vapen. FN:s vapeninspektörers
            primära uppgift är inte och har inte varit något annat än att
            verifiera den avväpning som sker, inte i första hand att själv
            leta upp och förstöra vapen.
          </note>
          <note>
            Från 1991 höll vapeninspektionerna på i åtta år innan de avbröts
            av Irak i december 1998. Efter avbrottet dröjde det fyra år innan
            FN:s vapeninspektörer i december förra året kunde återuppta sitt
            arbete under Hans Blix ledning. Irak var inte avväpnat när vapeninspektörernas
            arbete avbröts 1998. Ingen utanför Irak vet med säkerhet vad som
            hänt i Irak under det fyra år långa avbrottet i inspektionerna.
            Har fler vapen förstörts? Det är i så fall alldeles utmärkt, men
            det måste kunna bekräftas.
          </note>
          <note>
            Har nya vapen tillverkats? Det är möjligt, bland annat att nya
            biologiska vapen har tillverkats. Man vet att Irak under de senaste
            åren köpt in kemikalier som enligt FN:s vapeninspektörer gör det
            möjligt att tillverka 5 000 liter mjältbrandsvirus. När mjältbrandsvirus
            skapade panik i framför allt USA för inte så länge sedan handlade
            det om små kvantiteter som postades ut i vanliga brev. Nu handlar
            det om 5 000
          </note>
          <note>
            liter.
          </note>
          <note>
            FN:s vapeninspektörer anser att det kan finnas kvar mjältbrandsvirus
            som tillverkats tidigare, och det kan ha tillverkats nytt. Irak
            påstår att dessa biologiska stridsmedel förstördes 1991 och att
            inte någon ny tillverkning har skett. Men någon övertygande bevisning
            från Iraks sida angående dessa uppgifter har inte visats upp hittills.
            De genomgångar som FN:s vapeninspektörer gjort av irakisk dokumentation
            visar däremot att det finns 6 500 kemiska bomber för vilka det
            saknas entydiga uppgifter om de redan har använts eller om de
            finns kvar.
          </note>
          <note>
            Mycket är alltså oklart kring Iraks innehav av kemiska och biologiska
            vapen. Därför är det ytterst viktigt att vapeninspektörernas arbete
            fortsätter och att den irakiska regimen börjar samarbeta. Det
            räcker inte att bara låsa upp de dörrar som vapeninspektörerna
            pekar på. Iraks myndigheter är de som vet vilka vapen som finns
            och vilka vapen som har förstörts.
          </note>
          <note>
            De är skyldiga att berätta detta och ta fram trovärdiga bevis
            i de fall vapen påstås ha förstörts.
          </note>
          <note>
            De vapeninspektioner som just nu sker i Irak grundar sig på beslut
            i FN:s säkerhetsråd. Arbetet avrapporteras regelbundet till säkerhetsrådet.
            Det är just så sådant här arbete måste gå till i en sådan konflikt
            som den med Irak. Iraks möjliga innehav av biologiska och kemiska
            stridsmedel är ett hot mot vår gemensamma säkerhet. Sådana hot
            ska hanteras i FN
          </note>
          <note>
            och dess säkerhetsråd.
          </note>
          <note>
            I FN:s regler finns en lång rad möjliga åtgärder när världen
            ställs inför sådana hot som nu är aktuella.
          </note>
          <note>
            Det yttersta medlet i denna långa rad i FN:s regler är att använda
            vapenmakt. Det är viktigt att ha detta klart för sig. FN:s arbete
            syftar till fred och säkerhet, och bland de möjliga verktygen
            finns vapenmakten.
          </note>
          <note>
            Den används av fredsbevarande styrkor som är beväpnade, och den
            har använts för att befria Kuwait från den irakiska ockupationen.
            Det kan bli nödvändigt att använda denna vapenmakt igen om inget
            annat fungerar mot Irak.
          </note>
          <note>
            Någon enskild aktion av till exempel USA mot
          </note>
          <note>
            Irak kan aldrig accepteras. Skulle detta ske är hela
          </note>
          <note>
            FN-systemet starkt hotat, och det innebär ett enormt hot mot
            vår gemensamma säkerhet. Det innebär också ett hot direkt mot
            USA:s säkerhet. President Bush utsätter därför sitt eget land
            för oerhörda risker om han skulle fatta beslut om ett eget krig
            mot Irak.
          </note>
          <note>
            Det är inte heller acceptabelt med en aktion vars enda syfte
            är att störta Iraks ledare Saddam Hussein.
          </note>
          <note>
            Hur illa vi än tycker om diktatur är det inte med vapen den ska
            bekämpas. Demokrati kan bara växa fram genom långsiktigt och fredligt
            arbete.
          </note>
          <note>
            De bevis som finns hos USA eller hos andra länders underrättelsetjänster
            måste bli tillgängliga för
          </note>
          <note>
            FN:s vapeninspektörer. Med hjälp av de bevisen kan vapen hittas
            och förstöras. Vapeninspektörernas arbete blir mycket svårt om
            varken Irak samarbetar eller de som säger sig ha information delar
            med sig av denna.
          </note>
          <note>
            Avslutningsvis, fru talman: Det finns bara en bra lösning på
            Irakkonflikten, och det är att Irak frivilligt nedrustar sina
            biologiska och kemiska stridsmedel under FN:s vapeninspektörers
            övervakning. USA får absolut inte agera på egen hand och själva
            starta krig mot Irak utan beslut i FN:s säkerhetsråd. Krig är
            den absolut sista lösningen och måste grundas på ett beslut i
            säkerhetsrådet. De beslut som FN:s säkerhetsråd har fattat och
            kommer att fatta ska respekteras. Det gäller Irak, det gäller
            USA, det gäller alla andra länder och det gäller också Sverige
            - även om säkerhetsrådet till slut måste fatta det beslut vi alla
            hoppas slippa se, nämligen ett nytt krig mot Irak. Låt oss hoppas
            att denna konflikt äntligen kan få en lösning, en fredlig lösning.
          </note>
          <note type="speaker">
            Anf. 42 NYAMKO SABUNI (fp):
          </note>
          <note>
            Fru talman! Återigen manifesterar USA sin ovilja till samarbete
            och samförstånd om det inte sker på deras villkor. I många år
            har USA som stormakt tagit sig rätten att härja runtom i världen
            för att säkra sina intressen, detta med mer eller mindre tyst
            godkännande från Västeuropas ledare. I Irakkonflikten har dock
            fler EU-länder valt att tala klarspråk och tydliggöra var i processen
            de befinner sig - Storbritannien på ena sidan, Tyskland, Frankrike
            och Belgien på den andra.
          </note>
          <note>
            Sverige väljer dock att inte inta någon ståndpunkt utan att fullt
            ut acceptera FN:s och säkerhetsrådets beslut. Frågan är bara:
            Var hamnar vi om det visar sig att FN och säkerhetsrådet inte
            uppnår enighet? Vore det inte bra såväl för ledamöterna i denna
            kammare som för väljarna att veta hur Sverige kommer att ställa
            sig inför ett sådant faktum?
          </note>
          <note>
            Regeringen borde våga ha åsikter om hur ett krig ska genomföras
            och när vi i Sverige tror att ingen annan väg finns utan att FN
            bör ta till våld. Den svenska regeringen väljer dock att inte
            säga något. På det sättet kan Göran Persson förbli bästa kompis
            med alla.
          </note>
          <note>
            Folkpartiet har i medierna framställts och av väljarna uppfattats
            som krigsivrare. Jag vill i denna talarstol passa på att återigen
            upprepa Folkpartiets ståndpunkt: Folkpartiet vill att Irakfrågan
            ska lösas med fredliga medel. Men vi vill också göra det tydligt
            att i den mån Irak vägrar att samarbete måste världssamfundet
            ha ett trovärdigt hot om avväpning.
          </note>
          <note>
            Om Saddam Hussein vägrar att samarbeta eller inte vet vi först
            när vapeninspektörerna lägger fram sin rapport och sina vittnesmål.
          </note>
          <note>
            Utrikesminister Anna Lindh har tidigare i diskussionen avkrävts
            ett svar på hur Sverige ställer sig till en förfrågan från USA
            om att vid en FN-aktion mot
          </note>
          <note>
            Irak hjälpa till med skydd mot Saddam Husseins kemiska och biologiska
            vapen. Hon sade då: Tydligen anser Folkpartiet att vi bör säga
            ja till denna förfrågan. Jag vill tacka utrikesministern för detta
            svar. Det är nämligen inte Sveriges uppgift att svara på en förfrågan
            från ett enskilt land i en fråga som gäller hela världssamfundet.
            Sverige bör endast svara på frågor som kommer från FN. Kommer
            det en sådan förfrågan om att hjälpa till i skyddet mot Saddam
          </note>
          <note>
            Hussein - då, och först då, bör vi säga ja.
          </note>
          <note type="speaker">
            Anf. 43 TUVE SKÅNBERG (kd):
          </note>
          <note>
            Fru talman! I början av sommaren förra året åkte jag till Israel
            för jag vet inte vilken gång i ordningen och försökte hålla mig
            informerad om situationen och fredsrörelsen där. Den här gången
            var det mer deprimerande än någonsin. På olika vägar, genom kontakter
            med palestinier, lyckades jag ta mig ända fram till
          </note>
          <note>
            Betlehem. När jag var framme vid födelsekyrkan slöt en guide
            snabbt upp vid min sida. Guiden sade att på tre månader hade inte
            en enda turist tagit sig fram dit med den fruktansvärt svåra säkerhetssituation
            man haft. Jag var den förste på tre månader.
          </note>
          <note>
            Efter att ha tittat på födelsekyrkan gick jag och tittade i souvenirbutikerna.
            Det var stängt överallt och neddragna jalusier. När man öppnade
            såg man att hyllorna var alldeles fulla. Överallt stod de fint
            snidade julkrubbebilder och andra saker som görs i olivträ, som
            spritts över världen och som är så uppskattade.
          </note>
          <note>
            Palestinierna fick inte sälja en enda sak.
          </note>
          <note>
            Ändå, fru talman, talas det om att genomföra en bojkott mot varor
            som kommer från Palestina och
          </note>
          <note>
            Israel. Jag vill ta upp den föreslagna bojkotten av israeliska
            varor till debatt här i riksdagen.
          </note>
          <note>
            Den 18 januari publicerades på DN Debatt ett upprop av 73 personer
            som uppmanade företag, organisationer och enskilda att bojkotta
            varor från Israel och de ockuperade områdena. Man krävde också
            att frihandelsavtalet mellan EU och Israel skulle brytas med hänvisning
            till Israels politik.
          </note>
          <note>
            Visst är det lätt att förstå människors upprördhet inför Mellanösternkonfliktens
            onda cirkel av våld och motvåld. Den här konflikten är ju en av
            de mest exponerade konflikterna i medierna över huvud taget.
          </note>
          <note>
            Det beror på att Israel är en demokrati och har yttrandefrihet.
            Dit kommer medierna, där kan de arbeta fritt. Men när såg vi senast
            från en diktatur eller en bristande demokrati ett fritt arbete
            med TV-kameror?
          </note>
          <note>
            Det är inte svårt att förstå upprördheten. Det är svårare att
            förstå varför undertecknarna - jag nämner ett par namn: ambassadören
            Carl Tham och ärkebiskop K.G. Hammar - väljer att ensidigt och
            okunnigt, enligt min mening, lägga skulden för den uppkomna situationen
            på Israel. Inte ett ord nämns om den andra partens skuld till
            konflikten. Palestinierna ses enbart som offer. Den långsiktiga
            freden tror jag endast kan vinnas genom att länderna i regionen
            blir demokratier. Demokratier krigar inte mot varandra. Frihandel
            och turism stärker i stället fredliga ansträngningar och är värda
            att uppmuntra.
          </note>
          <note>
            Undertecknarna tycks inte känna till de fredsmöjligheter som
            faktiskt skapades genom Osloprocessen.
          </note>
          <note>
            De förhandlingar som pågick ända till för knappt två år sedan
            innebar att palestinierna kunde ha fått ett fredsavtal som omfattade
            en egen stat bestående av hela Gaza, de arabiska delarna av östra
            Jerusalem, de muslimska helgedomarna, 97 % av Västbanken och ersättning
            för de resterande tre procenten från Israels landområde. Inte
            ens ett motbud från Arafat var detta erbjudande värt.
          </note>
          <note>
            Under fredsprocessen drog sig Israel tillbaka från alla tätbefolkade
            palestinska samhällen, den administrativa makten över 98 % av
            palestinierna tillföll den palestinska myndigheten själv. Samarbetet
            spirade mellan de två folken på alla områden. 120 000 palestinier
            arbetade i Israel och drog in pengar, både genom sin egen ekonomi
            och genom skatter. Situationen har sedan dess kontinuerligt försämrats
            för israeler och palestinier alltifrån intifadans början. Det
            var detta jag såg i Betlehem med de stängda affärerna eller längs
            Via Dolorosa i Jerusalem.
          </note>
          <note>
            Självmordsbombningar och krypskytte mot civila har blivit en
            fruktansvärd verklighet för israelerna.
          </note>
          <note>
            Hur skulle vi själva reagera om vi och våra barn ständigt var
            mål för mycket intelligent riktade attacker.
          </note>
          <note>
            Motåtgärder från Israels sida för att försvara sin civilbefolkning
            drabbade och drabbar palestinska civila i stor omfattning. Det
            är en fruktansvärd verklighet.
          </note>
          <note>
            Men vi måste inse att skulden till upptrappningen inte ensidigt
            kan läggas på Israel. Israels tidigare militära övertag har undergrävts.
            Hur strider man mot självmordsbombare? Med stridsvagnar? Hur skyddar
            sig ett samhälle mot levande bomber, mot människor som inte aktar
            sitt eget liv?
          </note>
          <note>
            Palestiniernas strategi med självmordsbombare har visat sig vara
            ohygglig men framgångsrik i deras kamp för frihet. Människorättsorganisationerna
            Human Rights Watch och Amnesty International har med rätta kallat
            dessa illdåd för brott mot mänskligheten. Detta skifte i styrkebalans
            till palestiniernas fördel är viktigt att se i det som nu synes
            ske bakom rök, damm och blod i nyhetssändningarna.
          </note>
          <note>
            Vad är då medicinen mot detta lidande?
          </note>
          <note>
            Jo, på DN Debatt föreslår man att vi ska bojkotta produkter från
            de av Israel ockuperade områdena och bryta frihandelsavtalet mellan
            EU och Israel. Men har man över huvud taget funderat på konsekvenserna
            av ett sådant handlande?
          </note>
          <note>
            Först och främst utgör produkter från de ockuperade områdena
            bara någon promille av Israels totala export till Sverige. Undertecknarnas
            uppmaning innebär i praktiken ett krav på en bojkott mot alla
            Israels produkter. I dag kan man i en mataffär hitta tomater som
            är märkta Palestine och likadana som är märkta Israel. Men båda
            har samma exportör, Agrexco. Hur ska en bojkott drabba det ena
            folket men ändå inte det andra? Man frågar sig: Har den israeliska
            oppositionen framställt dessa krav? Nej. Har palestinska odlare
            framställt detta krav? Nej.
          </note>
          <note>
            För det andra är avtalet mellan EU och Israel ett av flera liknande
            avtal med länderna runt Medelhavet.
          </note>
          <note>
            Det är knappast mer förmånligt än andra länders avtal. De krav
            på respekt för mänskliga rättigheter och demokrati som finns i
            avtalets förord gäller även beträffande andra länder som har liknande
            avtal.
          </note>
          <note>
            Sanktionerna saknar rättsligt bindande grund i EU:s associationsavtal
            med Israel. De skulle, även om avtalet och förmånerna slutade
            gälla efter sex månaders uppsägningstid, strida mot internationella
            WTO-
          </note>
          <note>
            regler. Dessa binder såväl EU - där Sverige ingår -
          </note>
          <note>
            som Israel. Handelssanktioner mot Israel skulle drabba enskilda
            producenter, både israeler och palestinier.
          </note>
          <note>
            Nu behövs det sans och balans i synen på konflikten i Mellanöstern.
            Den fred som vi alla längtar efter gynnas inte av orättvisa, olagliga
            åtgärder som vidtas mot någon part i konflikten. Denna konflikt
            är inget nollsummespel. Den drabbar den ene och den drabbar den
            andre i en förlängning. En uppmaning om bojkott av Israel drabbar
            alla inblandade, israeler som palestinier. Den drabbar de människor
            jag mötte på Västbanken. Och det, fru talman, får inte ske.
          </note>
          <note type="speaker">
            Anf. 44 KALLE LARSSON (v):
          </note>
          <note>
            Fru talman! "Ett skott mer - en arab mindre." Så står det att
            läsa med stora bokstäver på en av de vägspärrar som den israeliska
            regimen har upprättat mellan Jerusalem och Ramallah, på ockuperad
            palestinsk mark. Det är visserligen ingen officiell paroll för
            den israeliska regimen, men det verkar vara utgångspunkten för
            hur politiken i dag bedrivs från
          </note>
          <note>
            Israels sida.
          </note>
          <note>
            Jag tycker, fru talman, tvärtemot vad en och annan kanske tror,
            att man ska vara försiktig med begrepp och inte använda överdrivna
            paroller. Men efter att även jag har rest i Israel och Palestina
            nyligen och träffat människor, både palestinier och israeler,
            är det för mig uppenbart att man inte kan betrakta Israel som
            någonting annat än en rasistisk apartheidstat. Jag tvekar nämligen
            inte att säga som det är. Klarspråk är också ibland nödvändigt.
          </note>
          <note>
            Det vi ser är en regim som har upprepade brott mot mänskliga
            rättigheter, som har mord på sitt samvete. Den insikten måste
            vara vägledande också för
          </note>
          <note>
            Sveriges regerings agerande, inte en flummig halvdan beskrivning
            som den utrikesminister Anna Lindh i dag presenterade om att båda
            sidor är ungefär lika skyldiga. Eller som den Tuve Skånberg just
            presenterade, där det mesta visst fanns att skylla på den palestinska
            sidan, det folk som är ockuperat.
          </note>
          <note>
            Fru talman! Israel har många gånger, också här i kammaren, kallats
            Mellanösterns enda demokrati. Det måste ses, menar jag, som en
            skymf mot själva demokratibegreppet. Vad är det egentligen för
            stat vi här talar om?
          </note>
          <note>
            Det är en stat som leds av en brutal krigsförbrytare med blod
            från hundratals mord på sina händer. Det är en regim som genomför
            till synes godtyckliga massarresteringar. Tungt beväpnade soldater
            rusar in i palestinska byar, understödda av pansar och helikoptrar.
            Man tar urskillningslöst ut samtliga palestinska män på stadens
            torg, sätter ögonbindlar på dem, förnedrar dem och för dem till
            förhör utan att några konkreta anklagelser finns. I operationer
            som dessa "råkar" ofta flera personer skjutas ihjäl.
          </note>
          <note>
            Kollektiva bestraffningar är vardagsmat för palestinier. Om någon
            på en gata begår ett brott demolerar militären några hus på gatan
            och passar på att skjuta granater på en del närstående byggnader
            när man ändå är i gång.
          </note>
          <note>
            Vi talar om en regim som genomför angrepp på sjukvårdspersonal.
            Soldater skjuter prick på sjukvårdare som gör sitt arbete, och
            bomber fälls över sjukhus. Man genomför utomrättsliga avrättningar.
            Armén ger sig själv rätten att utan genomförd rättegång avrätta
            och lönnmörda politiska aktivister som man ogillar. Det finns
            dokumenterade exempel på tortyr.
          </note>
          <note>
            Polis och militär använder sig av systematisk tortyr, såväl fysisk
            som psykisk, för att få fram bekännelser.
          </note>
          <note>
            Den israeliska regimen stjäl de värdefulla vattentillgångarna
            från de palestinska områdena, och man hindrar effektivt palestinsk
            handel med omvärlden.
          </note>
          <note>
            Exemplen på systematiska trakasserier är otaliga.
          </note>
          <note>
            Och många är de vittnen som kan berätta om detta. På ett målmedvetet
            sätt slås civil och ekonomisk verksamhet sönder. Godtyckliga ingripanden
            och vägspärrar gör det omöjligt att bedriva handel, studera eller
            organisera annan civil eller politisk verksamhet.
          </note>
          <note>
            Fru talman! En ny mur håller nu på att byggas, och alla vi som
            välkomnade fallet av den gamla har anledning att vara vaksamma.
            Låt vara att byggandet av muren av Israel motiveras som en säkerhetsåtgärd;
          </note>
          <note>
            man vill skydda sig mot självmordsbombare. Men denna mur följer
            inte den så kallade gröna linjen mellan Israel och de ockuperade
            palestinska områdena som har dragits upp av FN. I stället byggs
            den ett gott stycke in på den palestinska sidan. Gränsdragningen
            innebär att ytterligare 10 % av de palestinska områdena kommer
            att överföras till Israel. Vad det alltså handlar om är en definitiv
            ytterligare annektering av viktiga palestinska områden, i full
            strid mot folkrätten. Den israeliska regimen påstår sig vara för
            en tvåstatslösning, men efter en blick på en karta över
          </note>
          <note>
            Västbanken ser man snart att det strategiska målet på sikt för
            den israeliska politiken snarare är att förhindra en tvåstatslösning.
            Avsikten är i stället att successivt annektera palestinska områden.
            Mursten fogas till mursten när de folkrättsvidriga bosättningarna
            fortsätter att växa.
          </note>
          <note>
            Fru talman! I den mediala rapporteringen, och i en del inlägg
            i kammaren, kan man säkert tala om att
          </note>
          <note>
            Israel "slår tillbaka" eller "hämnas" när Israel till exempel
            angriper en flyktingförläggning med F 16-
          </note>
          <note>
            flygplan. Och visst lever också den israeliska befolkningen i
            skräck för självmordsbombare. Det är en verklig skräck värd att
            ta på allvar. Det är uppenbart att dessa enskilda våldsdåd i dag
            fyller funktionen att ge Israel ursäkter för sin brutala politik,
            och de är destruktiva och rent kontraproduktiva. Självklart måste
            man ta avstånd från sådana dåd. Men låt oss ha i minnet att det
            finns en ockupationsmakt och det finns ett folk vars land är ockuperat.
          </note>
          <note>
            Vad gör då den svenska regeringen? Som så många andra av västvärldens
            regeringar reagerar man på sin höjd med ett hövligt diplomatiskt
            avståndstagande. Är det möjligt att tänka sig en sådan lam reaktion
            om de mördade och torterade inte var araber utan amerikaner, tyskar
            eller svenska medborgare? Man talar, men man handlar föga. Man
            sprider ord, men man vägrar att ställa upp på bojkott av israeliska
            varor, trots att detta krävs av såväl palestinier som av stora
            delar av den israeliska fredsrörelsen.
          </note>
          <note>
            Fru talman! Vänsterpartiet menar att palestinierna har rätt att
            bekämpa ockupationen, och de förtjänar vårt stöd i den kampen.
            Om den svenska regeringen inte tillerkänner palestinierna den
            rätten, då har man sagt att ockupation och terror mot civilbefolkningen
            är okej - så länge den riktas mot araber. Låt det stå klart härifrån
            i dag: Varje lösning av konflikten i
          </note>
          <note>
            Mellanöstern måste börja med ett fullständigt och villkorslöst
            upphävande av den folkrättsvidriga israeliska ockupationen. För
            att tala med Nelson Mandela:
          </note>
          <note>
            "Bara fria män kan förhandla." Varje militärpostering, varje
            bosättning, måste avvecklas.
          </note>
          <note>
            Fru talman! På den andra sidan av vägspärren mellan Jerusalem
            och Ramallah, som jag nämnde i början, kan man läsa: "En god arab
            är en död arab."
          </note>
          <note>
            På oss alla som står upp för mänskliga rättigheter vilar ett
            ansvar. Det handlar inte bara om att på lördag sluta upp i demonstrationerna
            mot USA:s krigsplaner mot Irak utan också om att med alla rimliga
            medel bekämpa den israeliska regimens brutala förtryck av det
            palestinska folket. Tear down the wall - riv muren!
          </note>
          <note>
            Ytterst handlar det om att stå upp för människovärdet.
          </note>
          <note type="speaker">
            Anf. 45 TUVE SKÅNBERG (kd) replik:
          </note>
          <note>
            Fru talman! Det är sällan ett sådant ohöljt Israelhat har exponerats
            så i kammaren. Jag skäms å Sveriges vägnar för vad vi just nu
            har lyssnat på. Här är ett ohöljt försvar för palestiniernas kamp
            utan att ta avstånd från de metoder som palestinierna har använt.
          </note>
          <note>
            Kalle Larsson skyller israelerna för den graffiti där det står
            att det skulle vara önskvärt att döda en arab. Det har aldrig
            hänt att någon har skyllt ett land för vad som skrivs som graffiti.
            Han skyller Israel för att vara en rasistisk apartheidstat. Men
            i det israeliska parlamentet ryms människor av helt olika bakgrund
            -
          </note>
          <note>
            etiopisk, arabisk, drusisk, kristen och så vidare. Det är ett
            av de mest mångkulturella länderna man kan komma till. På Israels
            gator i Jerusalem och Tel Aviv talas all världens språk vid sidan
            av de tre officiella, arabiskan, engelskan och hebreiskan.
          </note>
          <note>
            Kalle Larsson vill ge fribrev till palestinierna. Han säger att
            den demokrati Israel utövar är en skymf av demokratibegreppet.
            Upp till bevis! Det är fruktansvärt att komma med sådana beskyllningar.
          </note>
          <note>
            När det handlar om sjukvårdspersonal vet vi att den första kvinnliga
            självmordsbombaren tog sig in i
          </note>
          <note>
            Jerusalem i en ambulans.
          </note>
          <note type="speaker">
            Anf. 46 KALLE LARSSON (v) replik:
          </note>
          <note>
            Fru talman! Nej, jag hatar inte Israel. Jag hatar ingen nation,
            inget land, på det sättet. Men jag hatar den politik som i dag
            fördriver människor från deras hem. Jag hatar den politik som
            gör att gravida palestinska kvinnor får föda sina barn i väntan
            på att få passera en vägpostering - som godtyckligt har satts
            upp av den israeliska regimen.
          </note>
          <note>
            Jag har sett och talat med människor som har förlorat sina släktingar
            därför att de råkade köra bil på fel ställe. Det är inte slumpmässigt.
            Det är inte olycksfall i arbetet. Det är ett systematiskt förtryck
            som i dag pågår mot den palestinska befolkningen.
          </note>
          <note>
            När man skiljer på folk och folk, en del får vänta i åtta timmar
            i kö, inte får passera till sin universitetslokal på flera veckor,
            medan andra har det mesta serverat i ett lyxigt liv i den nya
            bosättningarna till rabatterad hyra, då kallar jag det för det
            rätta namnet, nämligen rasism.
          </note>
          <note type="speaker">
            Anf. 47 TUVE SKÅNBERG (kd) replik:
          </note>
          <note>
            Fru talman! Med det sättet att definiera skulle allt kunna försvaras.
          </note>
          <note>
            Låt mig påminna kammaren att i Israel drabbas palestinier, druser,
            araber, judar och kristna lika av de självmordsbombare som är
            riktade inte minst mot gravida kvinnor, mot barn och mot ungdomar.
            Mot diskotek och bussar, där den vanliga befolkningen har råd
            att vara och åka, slår man till. Det är riktat lika systematiskt
            och lika djävulskt illasinnat från självmordsbombarna.
          </note>
          <note>
            Jag var själv med om ett bombattentat. Jag satt inne och samtalade
            hos palestinska vänner när bomben smällde, tre kilometer från
            där vi var. Genast började de att ringa för att höra om deras
            vänner var indragna och skadade. Det drabbar urskillningslöst,
            men riktat mot barn och ungdomar. Hur kan Kalle Larsson över huvud
            taget solidarisera sig med Hamas och Hizbullahs djävulska kamp?
          </note>
          <note type="speaker">
            Anf. 48 KALLE LARSSON (v) replik:
          </note>
          <note>
            Fru talman! Vem som fylls av hat eller inte låter jag vara osagt.
            Men om Tuve Skånberg hade lyssnat på vad jag sade hade han där
            hört ett klart och tydligt avståndstagande från självmordsbombare,
            en förståelse för dem som drabbas, både av rädslan och av de brott
            som begås av dessa illgärningsmän på den israeliska sidan - också.
            Men man hör med selektivt öra om man har stängt båda, tycks det
            vara.
          </note>
          <note>
            Men jag säger också att vi på grund av detta inte kan låta den
            stora bilden försvinna. Det är enligt FN:s folkrätt inte lagligt,
            inte tillåtet, för någon att ockupera ett annat folks territorium.
            Det är det som i dag sker i Palestina. Dagligen utsätts människor,
            bara på grund av att de tillhör fel folkgrupp, för trakasserier
            och för systematiskt förtryck. Det Tuve Skånberg tyvärr gör sig
            skyldig till nu är att relativisera det förtryck som det palestinska
            folket utsätts för. Det tänker jag inte ställa upp på, utan jag
            tänker fortsätta att bekämpa den israeliska regimens förtryck
            med alla de rimliga medel som står till buds.
          </note>
          <note type="speaker">
            Anf. 49 MIKAEL OSCARSSON (kd) replik:
          </note>
          <note>
            Fru talman! Vi har just hört ett märkligt utfall av
          </note>
          <note>
            Kalle Larsson där han tar sin grund i graffiti. Det någon har
            sprejat på en husvägg tar han till intäkt för att helt ensidigt
            ta ställning för en bojkott av israeliska varor. Det är pinsamt,
            och det är konstigt att Kalle
          </note>
          <note>
            Larsson inte med ett ord kommenterar den situation som har rått
            i två år med intifadan. Före det fanns en spirande fredsprocess
            där bägge sidor kunde leva tillsammans. Och det här var i ett
            läge då Arafat var erbjuden en väldigt stor del av vad man begärde.
          </note>
          <note>
            97 % av Västbanken fick man i den här Osloprocessen, men det
            var inte ens värt ett motbud. Hur vill
          </note>
          <note>
            Kalle kommentera den saken?
          </note>
          <note type="speaker">
            Anf. 50 KALLE LARSSON (v) replik:
          </note>
          <note>
            Fru talman! Jag sade inte att det som Mikael Oscarsson kallar
            graffiti var en officiell israelisk ståndpunkt. Men det står sprejat
            på själva vägposteringen, och den israeliska militär som bevakar
            den posteringen borde vara skicklig nog att ta bort den graffitin
            om man inte instämmer i den. Men vi behöver inte använda graffiti
            som bevismaterial. Vi kan mycket väl titta på vad som faktiskt
            sker dagligen, och jag har redan gett exempel på de trakasserier
            som palestinierna faktiskt utsätts för.
          </note>
          <note>
            När det gäller det fredsavtal som du talar om är ju skälet till
            att detta inte genomförs att den israeliska ockupationen fortsätter.
            Stad efter stad, by efter by drabbas av utegångsförbud. Man får
            inte lämna sitt hus på veckor, inte ens för att inhandla livsmedel.
          </note>
          <note>
            Inte för att ta sin sjuka mamma till läkaren får man lämna sitt
            hus utan att riskera att få en kula i pannan.
          </note>
          <note>
            Det är verkligheten i den israeliska ockupationens
          </note>
          <note>
            Palestina i dag. Tala gärna om en fredsprocess, men kom ihåg
            Nelson Mandelas ord: Bara fria män kan förhandla.
          </note>
          <note type="speaker">
            Anf. 51 MIKAEL OSCARSSON (kd) replik:
          </note>
          <note>
            Fru talman! Det var Arafat som avbröt fredsprocessen, och vi
            beklagar allesammans att detta inte var värt att diskutera. Jag
            har haft tillfälle att vara i Israel, och jag har själv varit
            på plats nära ett självmordsattentat och den fruktansvärda terror
            som Israel nu upplever. Sedan är det ju också ett läge internationellt
            sett då antisemitismen ökar.
          </note>
          <note>
            Jag vill också säga någonting apropå uttalanden.
          </note>
          <note>
            Du tog en graffitimålning som utgångspunkt. För ett år sedan
            sade Syriens försvarsminister i ett uttalande att lösningen på
            problemet i Mellanöstern var att varje arab dödar varsin jude,
            och det vi ser runtom i hela världen är att antisemitismen ökar.
            Vad är din kommentar till det här uttalandet från Syriens försvarsminister?
          </note>
          <note type="speaker">
            Anf. 52 KALLE LARSSON (v) replik:
          </note>
          <note>
            Fru talman! Om det är ett korrekt citat är det fullständigt vedervärdigt.
            Det finns inget försvar för sådana uttalanden, oavsett vilken
            sida de kommer ifrån. Jag och Mikael Oscarsson kan stå skuldra
            vid skuldra när det gäller försvaret av mänskliga rättigheter
            och i kampen mot rasism och antisemitism.
          </note>
          <note>
            Men Mikael Oscarsson får också vara försiktig så att han inte
            låter sin beundran för staten Israel övergå i en omvänd rasism
            som riktar sig mot de arabiska medborgare som i dag utsätts för
            det förtryck som
          </note>
          <note>
            Israel står för. Ska vi tala allvar måste vi se att verkligheten
            på ockuperad palestinsk mark i dag är den att
          </note>
          <note>
            Israels militärregim dikterar villkoren för hundratusentals människor,
            bestämmer när de får gå och handla, när de får gå till sjukhuset
            och vad de får göra i sina liv.
          </note>
          <note>
            Man begränsar människors rörelsefrihet med det enda uppenbara
            målet att människor ska trivas så dåligt och känna sig så pressade
            att de lämnar områdena. Ser man på en karta över Västbanken i
            dag finner man att det är uppenbart att målet för den israeliska
            ockupationen inte är den tvåstatslösning som jag vill se, som
            Vänstern vill se och som många säger sig vilja se utan i stället
            att successivt ta över hela de ockuperade områdena. Vi kommer
            från Vänsterns sida aldrig att acceptera en sådan lösning.
          </note>
          <note type="speaker">
            Anf. 53 LEIF JAKOBSSON (s):
          </note>
          <note>
            Fru talman! Jag blev oerhört glad när jag tidigare i dag hörde
            utrikesministern i debatten så tydligt markera att rättvis handel
            och demokratisering av globaliseringen är den grundläggande frågan
            att ta tag i om det är en hållbar fred vi söker.
          </note>
          <note>
            Det är så lätt att tro, inte minst i den aktuella heta debatten
            om Irak, att det är militära styrkeförhållanden som avgör säkerheten
            på vår jord. Men lika lite som vaktbolag och taggtråd i längden
            kan skydda de omåttligt rika i gated communities när de fattigare
            bara blir fattigare, lika ohållbart är det att tro att den rika
            världen kan profitera på resten av världen och hålla kraven på
            rättvisa stången med militära medel eller andra maktmedel.
          </note>
          <note>
            Ökad internationell handel är en grundbult i arbetet med att
            utrota fattigdomen, om den sker på rättvisa villkor och medvetet
            syftar till att stärka den svaga parten. Jag säger så därför att
            frihandel ibland används som ett mantra. Det är alldeles klart
            att frihandel på rättvisa villkor hjälper alla parter. Men det
            finns lägen - det har inte minst en rapport som kom bara för ett
            par dagar sedan från UNDP visat - då frihandeln sker på den starkes
            villkor, och då kan det till och med vara till förfång för tredje
            världens länder.
          </note>
          <note>
            Tyvärr har handeln de senaste århundradena inte haft den här
            inriktningen. Vi kan gå från kolonialmakternas utsugning över
            det moderna globala kapitalets hänsynslösa utnyttjande av råvaror
            och människor till ett par decennier av påtvingad nyliberal politik
            in absurdum. Det är inte konstigt att tredje världens folk betraktar
            vår del av världen med stor skepsis och våra avsikter med viss
            misstänksamhet.
          </note>
          <note>
            De senaste åren har vi sett en viss tillnyktring i det internationella
            umgänget. Lika lite som de nyliberala teorierna bidrog med något
            gott till Malmös eller
          </note>
          <note>
            Stockholms befolkning under de moderata experimentregimerna,
            lika lite har de fattiga i världen fått ut av privatiserat dricksvatten
            eller stängda skolor och minskad sjukvård. De krav som har ställts
            på uländerna för att de ska få låna - stora nedskärningar i offentlig
            verksamhet som utbildning och sjukvård -
          </note>
          <note>
            är absurda och kortsiktiga. Om jag själv lånade ut mina pengar
            till någon skulle jag nog vilja att han både utbildade sig och
            höll sig frisk så att han kunde betala tillbaka pengarna.
          </note>
          <note>
            Det är en lång väg till en rättvis handel. Jag har med några
            riksdagskamrater studerat effekterna av globaliseringen i Indien,
            av kraftigt sänkta priser på exportgrödorna samtidigt som multinationella
            koncerner slår ut lokal inhemsk produktion och senare chockhöjer
            priserna. Vi såg byar som fått privatiserat dricksvatten i rörledningar
            som ingen hade råd att köpa. Vi fick höra hur de gamla patenten
            för medicin ett efter ett gick ut. De internationella läkemedelsbolagen
            fick i stället rätten att sälja sina produkter. Priserna gick
            upp 5-7 gånger, och den obevekliga följden är att många människor
            faktiskt går under därför att de inte längre kan köpa medicin.
          </note>
          <note>
            Men jag har också träffat massor av människor, organisationer
            och rörelser som arbetar för en förändring och för rättvisare
            villkor. I Porto Alegre samlades för ett par veckor sedan över
            100 000 människor till World Social Forum. Ofta beskrivs dessa
            organisationer och träffar i svenska medier slentrianmässigt som
            att det handlar om globaliseringsmotståndare eller globaliseringskritiker.
            Det var inte den bild jag fick. I huvudsak handlar det i stället
            om en kritik av de orättfärdiga villkor som globaliseringen sker
            på och det faktum att den rika världen ofta säger en sak men gör
            en annan. Och det är väsentligt.
          </note>
          <note>
            Den europeiska jordbrukspolitiken eller snarare
          </note>
          <note>
            EU:s jordbrukspolitik är en källa till oerhört mycket irritation
            och bidrar kraftigt till att minska trovärdigheten i det vi säger
            och det vi gör. Det är obegripligt för resten av världen att vi
            använder skattemedel för att subventionera jordbruksproduktion.
            Och allra värst är det att vi använder skattemedel för att dumpa
            överskott. Den politiken är dubbelt skadlig. Den skadar marknaden,
            men framför allt slår den undan benen för u-ländernas export av
            jordbruksprodukter.
          </note>
          <note>
            Därför var det ytterst glädjande att ett första steg, även om
            det är långt ifrån tillräckligt, togs för ett par veckor sedan
            när EU förklarade sig berett att börja avveckla en del av subventionerna,
            framför allt sluta med dumpningen, inför WTO-förhandlingarna.
          </note>
          <note>
            Men samtidigt kände jag en stor oro när jag lyssnade på förra
            veckans frågestund här i kammaren, när flera ledamöter från borgerliga
            partier ansatte jordbruksministern med frågor som andades krav
            på fortsatta subventioner och fortsatta tullar. Vi måste inse
            att om EU ska ha någon trovärdighet i världshandelsfrågor får
            vi allt sopa rent framför egen dörr. Då har vi ett gemensamt ansvar
            i denna kammare.
          </note>
          <note>
            Men det räcker inte med att den rika världen öppnar upp för export
            av jordbruksprodukter. Ska tredje världens länder ha en chans
            att utvecklas måste de få realistiska möjligheter att bygga upp
            konkurrenskraftig hemmaindustri. Därför behövs långa övergångsperioder
            - man kan inte från en dag till en annan förvänta sig att tidigare
            skyddade hemmaindustrier ska kunna ställa om och möta en mördande
            konkurrens från multijättar och deras marknadsföringsbudgetar.
          </note>
          <note>
            Det ligger i allas intresse att tredje världen också kan industrialiseras
            på ett ordnat sätt.
          </note>
          <note>
            Globaliseringen kräver sociala skyddsnät. Den kräver att vi hävdar
            mänskliga och fackliga rättigheter om inte globaliseringen ska
            innebära en negativ spiral av social dumpning och försämrade levnadsvillkor
            - även här i Sverige. Se till exempel hur den amerikanska leksakskedjan
            Toys R Us för ett antal år sedan försökte etablera sig utan att
            erkänna löntagarnas rätt till kollektivavtal. Den striden, som
            Handelsanställdas förbund i Malmö vann efter en lång kamp, är
            en försmak av vad som kan komma om inte politiken, fackföreningsrörelserna
            och folkrörelserna agerar på den globala arenan.
          </note>
          <note>
            Därför, fru talman, måste det vara en förstahandsuppgift för
            Sverige att i alla sammanhang driva kraven på rättvisa villkor
            i världshandeln, på att mänskliga och fackliga rättigheter ska
            ligga till grund för ekonomiskt samarbete. Det är viktigt att
            säga det i dag - det är den i särklass viktigaste långsiktiga
            säkerhetspolitiska insats vi kan göra.
          </note>
          <note>
            Anf. 54 CECILIA NILSSON WIGS-
          </note>
          <note>
            TRÖM (fp):
          </note>
          <note>
            Fru talman! Jag vill använda min tid i denna utrikespolitiska
            debatt till att fokusera på Europa. 2003 är ett viktigt år för
            Sveriges engagemang i Europa. Dels har vi vår folkomröstning om
            euron, dels pågår en framtidsdebatt om hur EU ska fungera framöver.
          </note>
          <note>
            För att illustrera hur dessa frågor, som av vissa anses vara
            abstrakta eller långt borta, vill jag nämna ett exempel som visar
            att Europa och Europafrågor har bäring på oss i vår vardag.
          </note>
          <note>
            För ett år sedan var jag på vårdcentralen i Majorna, där jag
            bor, i Göteborg. Det var en tysk läkare som tog emot mig, och
            det gladde mig. Jag visste att regionen hade jobbat hårt för att
            rekrytera tyska läkare, eftersom vi har läkarbrist i Sverige.
            Därför blev jag också lika besviken när han berättade att han
            tänkte åka tillbaka till Tyskland. Han hade varit här i två år,
            och han trivdes. Det var inte det som var anledningen till att
            han skulle flytta hem, utan problemet var den svaga svenska kronan.
          </note>
          <note>
            Han hade hela tiden behållit sin lägenhet i Berlin, men i takt
            med att den svenska kronan försvagades gick mer och mer pengar
            till hyran, som ju betalades i euro. Han åkte hem, och vi förlorade
            en eftertraktad läkare.
          </note>
          <note>
            Framöver kommer Sverige att ha ett stort behov av arbetskraftsinvandring
            för att klara välfärden.
          </note>
          <note>
            Personalbrist finns redan i dag inom sjukvården. Och vi kommer
            att konkurrera om arbetskraft med övriga europeiska länder som
            också har en åldrande befolkning. Hur tror ni att läkare och sjuksköterskor
            kommer att välja i framtiden - ett euroland eller Sverige utan
            euro? Innan ni för er själva formulerar svaret på den frågan,
            tänk då på att det redan är 54 länder som har knutit sin valuta
            till euron.
          </note>
          <note>
            I och med östutvidgningen i maj nästa år kommer
          </note>
          <note>
            EU att släppa in tio forna kommunistländer i det europeiska samarbetet.
            Då kommer rätten till fri rörlighet för personer att omfatta 455
            miljoner människor, kanske.
          </note>
          <note>
            Kanske, säger jag, därför att det finns en fara att den fria
            rörligheten begränsas. Tyskland och Österrike fick ju med sig
            övriga EU på att den fria rörligheten för arbetskraft inte ska
            gälla för de nya medlemsstaterna förrän tidigast två år efter
            inträdet, eller eventuellt först år 2011. Det var den traditionella
            främlingsrädslan som slog till i opinionen i Tyskland och Österrike.
            "De kommer hit och tar våra jobb."
          </note>
          <note>
            "De kommer att välla in och leva på våra bidrag."
          </note>
          <note>
            Som tur är behöver vi inte följa detta EU-beslut.
          </note>
          <note>
            Fem EU-länder har redan deklarerat att de kommer att tillämpa
            egna regler och öppna gränserna för östeuropéer. När kommer den
            svenska regeringen med samma besked? Folkpartiet och svenska folket
            väntar otåligt på detta. Sverige riskerar att hamna sist på önskelistan
            för européer som funderar på att jobba utomlands.
          </note>
          <note>
            Den statliga utredning som nyligen föreslagit att vi ska begränsa
            öppenheten och diskriminera de nya
          </note>
          <note>
            EU-medborgarna är en skam och faller offer för samma rädslor
            som i Tyskland och Österrike. Dessa rädslor har alltid vid alla
            olika EU-utvidgningar visat sig vara obefogade. Exempelvis när
            Portugal och
          </note>
          <note>
            Spanien blev medlemmar i EU minskade antalet portugisiska gästarbetare
            i Tyskland. Det blev ingen sådan ökning som man trodde. Det finns
            inte samma anledning att söka sig utomlands när det egna landets
            utvecklingsmöjligheter dramatiskt har förbättrats.
          </note>
          <note>
            Fru talman! En annan nackdel med de stängda dörrarnas politik
            är att illegala brottssyndikat får chansen att tjäna pengar på
            att komma förbi dörrarna.
          </note>
          <note>
            Illegal arbetskraftsinvandring blir följden, liksom trafficking.
            Kvinnor i hundratusental är just nu sexslavar i Europas bordeller.
          </note>
          <note>
            Drivna att ta sig ur den fattigdom som kommunismen lämnat dem
            i tackar de ja till att smugglas in i
          </note>
          <note>
            Europa för arbete. Väl i smugglarnas händer fråntas de alla rättigheter.
            Det som sker dagligen är ohyggligt, och vi står handfallna.
          </note>
          <note>
            Utrikesministern sade tidigare i dag att vi behöver stärka polisinsatserna.
            Visst! Men varför inte låta dessa kvinnor komma hit och jobba
            lagligt som städare, vårdbiträden, kemister eller vad de nu har
            för yrken? Ett Europa öppet mot omvärlden med möjlighet till laglig
            arbetskraftsinvandring vore troligen ett viktigt och effektivt
            verktyg för att komma undan sexslaveriet.
          </note>
          <note>
            Jag vill ta upp en annan fråga, nämligen EU:s framtidskonvent,
            som till sommaren ska lägga fram förslag till en ny författning.
            Vi är väldigt positiva till detta arbete, för det sker öppet och
            demokratiskt. Vi har i Folkpartiet länge efterfrågat att EU ska
            göras mer enkelt och förklarligt för medborgarna.
          </note>
          <note>
            Tre saker är viktiga. Det första är att EU måste bli mer demokratiskt
            och öppet. Det uppnår vi bland annat genom att ge Europaparlamentet
            medbestämmanderätt i alla frågor.
          </note>
          <note>
            Det andra viktiga är att EU:s arbete inte får blockeras genom
            oenighet eller användande av veton. Med så många medlemsstater
            som 25 är det orimligt att ett enda medlemsland kan blockera alla
            beslut. Kvalificerad majoritet måste därför vara det beslutssätt
            som gäller inom ministerrådet.
          </note>
          <note>
            Det tredje är att vi som litet medlemsland är beroende av att
            det inte bara är de stora länderna som styr i EU. Därför avvisar
            Folkpartiet det förslag som kommit från regeringen och några stora
            länder om att ordföranden i ministerrådet skulle bli president.
            Det är bättre att kommissionens ordförande är president.
          </note>
          <note>
            Kommissionen är det organ som ska se till hela Europas intressen.
          </note>
          <note>
            Konventsfrågorna är kluriga och tål att reflekteras över och
            diskuteras noggrant. Konventet har snart hållit på ett år, men
            tyvärr har inte mycket märkts av detta arbete här i Sverige. Ska
            man påverka saker och ting inom EU gäller det att vara tidigt
            ute. Det går inte att ha attityden att vi först ska vänta och
            se vilka förslag som kommer fram och sedan agerar vi.
          </note>
          <note>
            Även när det gäller euron har regeringen haft attityden vänta
            och se. Folkpartiet vill att Sverige ska ha en aktiv Europapolitik.
            Jag inledde med att beskriva hur ett utanförskap utan euron riskerar
            att undergräva vår välfärd. Låt mig avsluta med att säga att den
            viktigaste anledningen för oss i Folkpartiet att gå med i eurosamarbetet
            är att vi vill arbeta för ett enat och fredligt Europa med samarbete
            mellan länder och folk över nationsgränser. Euron är ett tydligt
            led i detta.
          </note>
          <note type="speaker">
            Anf. 55 HILLEVI LARSSON (s):
          </note>
          <note>
            Fru talman! Även jag ska beröra EMU-frågan.
          </note>
          <note>
            Vi ska ha en folkomröstning i höst. Det viktiga nu är att folkomröstningsresultatet
            verkligen följs av politikerna. Annars riskerar man att få en
            svekdebatt.
          </note>
          <note>
            Men innan folkomröstningen äger rum är det väldigt viktigt att
            alla som har tagit ställning, vare sig för eller emot, och alla
            andra som ännu inte har tagit ställning, men som är mitt uppe
            i processen att lära sig, stimulerar debatten. Ju fler som går
            ut och deklarerar vad de tycker och varför de tycker så, desto
            större chans är det att svenska folket gör detsamma och sedan
            går och röstar den 14 september.
          </note>
          <note>
            Jag är väldigt rädd för ett lågt valdeltagande. Vi kommer att
            leva med detta resultat i många år, och det är väldigt viktigt
            att man har legitimitet för beslutet.
          </note>
          <note>
            Jag tänkte nu berätta om några av de viktigaste skälen till att
            jag är för EMU.
          </note>
          <note>
            För mig hänger EU-frågan och EMU-frågan ihop.
          </note>
          <note>
            När jag tog ställning för EU tog jag också ställning för EMU.
            För mig är EMU bara en av byggstenarna.
          </note>
          <note>
            Det sägs ofta att man inte kan hävda att EMU-frågan handlar om
            fred. Det är ju ingen som tror att det blir krig om inte Sverige
            går med i EMU eller om de andra länderna lägger ned hela EMU-projektet.
            Det är helt riktigt. Däremot är EMU ytterligare en byggsten i
            fredsprojektet. Allt som kan bidra till att EU-projektet blir
            positivt är också bra för freden i Europa.
          </note>
          <note>
            En annan anledning till att jag tog ställning för EU
          </note>
          <note>
            är att det inte längre är bara ett ekonomiskt projekt.
          </note>
          <note>
            Ursprungligen var grundtanken fred, och det skulle man uppnå
            genom ett ekonomiskt samarbete, fri rörlighet för människor, kapital,
            varor och så vidare.
          </note>
          <note>
            Detta gynnade företagen och tillväxten, men människorna, djuren,
            miljön, jämställdheten - alla de mjuka frågorna - diskuterade
            man inte i EU, utan det var helt upp till länderna själva att
            sköta det, om man över huvud taget var intresserad.
          </note>
          <note>
            Men EU-projektet har utvecklats till att även ha en politisk
            dimension där dessa frågor har kommit in.
          </note>
          <note>
            Det är intressant att följa hur debatten förs ute i Europa. Där
            är det de mest konservativa krafterna som är emot vidareutvecklingen
            av EU. Tories med Margaret
          </note>
          <note>
            Thatcher i spetsen i Storbritannien var positiva till allting
            som hade med ekonomisk samverkan att göra.
          </note>
          <note>
            Men när det handlade om politiskt samarbete och mjuka politiska
            frågor drog hon och hennes parti öronen åt sig, medan fackföreningsrörelsen,
            socialdemokratin och även miljörörelsen ute i Europa är positiva
            till denna utveckling med mer samarbete på dessa områden för att
            uppnå en balans så att det inte bara blir ekonomiskt samarbete.
          </note>
          <note>
            EMU, den ekonomiska monetära unionen, kommer in i detta sammanhang.
            När man började att diskutera den politiska dimensionen med alla
            mjuka frågor - miljö och sociala rättigheter - talade man även
            om valutan. EU-området skulle ha en gemensam valuta för att underlätta
            handel, men även för att underlätta politikens makt i förhållande
            till marknaden och de större kapitalintressena.
          </note>
          <note>
            I takt med att marknaden har blivit alltmer internationaliserad
            har också både större och i större utsträckning mindre länder
            blivit som barkbåtar på ett stormigt hav. Marknaden har väldigt
            mycket styrt det som händer, och den har vapen i form av valutan
            som kan tvångsdevalveras och även i form av räntan som kan drivas
            upp. Detta påverkar ländernas politik och tvingar dem att följa
            marknadens krav. Det var en grundsten i EMU-projektet att utvika
            detta beroende.
          </note>
          <note>
            Länderna skulle bli mer självständiga genom att samarbeta på
            samma sätt som USA:s dollar har kunnat stärkas genom att delstaterna
            har samma valuta och givetvis också genom att föra en bra politik
            för denna valuta ska kunna upprätthållas inom ett större område.
          </note>
          <note>
            Det här är ett skäl för mig att vara positiv till den ekonomiska
            monetära unionen, att stärka politikens makt på marknaden som
            ytterligare ett steg i EU:s utveckling mot ett mer politiskt projekt
            och inte enbart ett ekonomiskt projekt.
          </note>
          <note>
            Ett annat skäl som är viktigt för mig är konsumentmakt. Ett argument
            för EMU är att man ska kunna jämföra priser mellan länderna. I
            ett land som
          </note>
          <note>
            Sverige där matpriserna ligger i genomsnitt 20 %
          </note>
          <note>
            högre än i övriga EU vore det värdefullt att kunna göra prisjämförelser.
            Nu kommer inte det att bli gratis. Det kräver naturligtvis ett
            engagemang både från konsumenterna själva och från alla myndigheter
            och politiker som är inblandade i form av att någon hela tiden
            måste agera priskontrollant. Det måste finnas rikligt med information
            så att även de som inte reser mycket får tillgång till den. Det
            är helt uppenbart att om man börjar att utnyttja konsumentmakten
            skulle vi kunna få ned dagens överpriser.
          </note>
          <note>
            Sedan ska man inte bortse från de problem som man har haft i
            en del länder som har infört euro, nämligen smyghöjningar av priserna.
            Vår EMU-
          </note>
          <note>
            ministern Gunnar Lund har satt i gång ett arbete tillsammans
            med andra ministrar, bland annat vår konsumentminister, för att
            se till att detta inte händer såvida svenska folket säger ja till
            euron.
          </note>
          <note>
            När jag var i Grekland sade man där att anledningen till smyghöjningen
            av priserna på grekiska varor var inte EMU-medlemskapet utan det
            var att man hade tagit bort jämförpriserna i den gamla grekiska
            valutan. Folk kunde därför inte jämföra eftersom de inte hade
            lärt sig att räkna om i den nya valutan. Då passade affärerna
            på att höja priserna. Lösningen på detta problem är att vi har
            kvar den svenska valutan som jämförpris under en längre övergångsperiod,
            om vi går med i EMU.
          </note>
          <note>
            Ett argument som är väldigt viktigt för mig när det gäller EMU
            är att vi redan är med i dag. Vi har gått med på konvergenskraven
            som handlar om en ansvarsfull politik, att hålla nere underskott,
            statsskuld, ränta, inflation och att ha en självständig centralbank.
          </note>
          <note>
            Det steget handlar egentligen om att flytta över den politik
            som vi för redan i dag till en högre nivå.
          </note>
          <note>
            För mig är det vägledande hur det har gått att vara med i dessa
            två första steg mot EMU. Det har gått alldeles utmärkt. Vi har
            lyckats få ned underskotten som tidigare skenade. Samtidigt har
            vi kunnat satsa på ökad sysselsättning och på välfärdsreformer.
            Det har visat sig att de två stegen inte har varit ett hinder
            för detta utan snarare en förutsättning.
          </note>
          <note>
            Sedan är det klart att man kan sköta ekonomin genom att sänka
            skatterna och göra nedskärningar, men då får man inte den kombination
            som vi har lyckats med när det gäller ansvarsfull ekonomi och
            hög välfärd. Det är ett skäl för mig att gå vidare. Vi har fått
            lite repetition av EMU-projketet genom att vi har varit med i
            de två första stegen, och då kan vi lika gärna gå med också i
            det tredje steget.
          </note>
          <note>
            Vilken makt är det som vi avhänder oss? Tidigare när den europeiska
            centralbanken inte fanns följde vi väldigt tätt i spåren på Bundesbank
            som då var navet i den europeiska ekonomin. Nu följer vi tätt
            i spåren på den europeiska centralbanken. Då anser jag att vi
            får mer inflytande än vad vi har i dag genom att vi kan skicka
            svenska representanter till centralbanken. Vi tvingas ändå följa
            det som man beslutar. Anledningen till att vi följer centralbanken
            är inte att vi måste göra det enligt några regler utan det är
            för att vi är så beroende i dag.
          </note>
          <note>
            Ingen människa är en ö, lika lite är ett land en ö i den internationella
            ekonomin. Jag tror snarare att vi kan stärka inflytandet på det
            sättet och naturligtvis allmänt öka vårt inflytande i EU när det
            gäller miljö, jämställdhet, global rättvisa, fackliga rättigheter,
            kamp för sysselsättning, ja, allt vi redan driver i dag i
          </note>
          <note>
            EU. Det är självklart att man kommer att lyssna mer på ett land
            som är berett att vara med fullt ut i EU-
          </note>
          <note>
            medlemskapet än på ett land som väljer att ställa sig vid sidan.
          </note>
          <note>
            Det här var mina argument för EMU. Jag hoppas att vi kommer att
            få höra mera från både ja-sidan och nej-sidan så att det blir
            ett högt valdeltagande.
          </note>
          <note type="speaker">
            Anf. 56 ROSSANA DINAMARCA (v):
          </note>
          <note>
            Fru talman! "Vi kommer att betrakta alla försök från deras sida
            att utvidga sitt politiska system ... som farlig för vår fred
            och säkerhet ... som en manifestation av ovänlig handling mot
            Förenta staterna."
          </note>
          <note>
            Fru talman! Detta uttalade den amerikanske presidenten James
            Monroe om Latinamerika i ett tal till kongressen 1823. Det var
            också då som Monroe deklarerade att Latinamerika skulle betraktas
            som
          </note>
          <note>
            Förenta staternas bakgård.
          </note>
          <note>
            Fortfarande på 2000-talet betraktas Latinamerika på detta sätt
            av USA. När det gäller Latinamerika har det för USA:s del aldrig
            handlat om demokrati eller diktatur. USA har stött demokratiska
            strävanden när det passat dem, lika väl som man har stött diktaturer
            när det har passat dem bättre. Det handlar om USA:s dominans och
            ekonomiska intressen eller folkets rätt att bestämma i eget land.
          </note>
          <note>
            Oftast har USA stött diktaturer. Man stödde general Videla i
            Argentina. Man stödde general Bánzer i
          </note>
          <note>
            Bolivia. Man stödde general Pinochet i Chile. Man stödde diktatorerna
            Stroessner i Paraguay och Somoza i Nicaragua. Man har stött Fujimori
            i Peru. USA
          </note>
          <note>
            har under olika perioder stött diktaturer och korrumperade regimer
            i praktiskt taget samtliga latinamerikanska länder.
          </note>
          <note>
            I dag går den största delen av USA:s militära stöd till Colombia
            och den militära strategin Plan Colombia. Dess officiella syfte
            är att bekämpa drogproduktionen i landet. USA har redan anslagit
            nästan
          </note>
          <note>
            20 miljarder kronor till programmet. Pengarna går nästan uteslutande
            till militära ändamål och massbesprutning av påstådda kokaplantage.
            Planen har utsatts för massiv kritik av människorättsorganisationer,
          </note>
          <note>
            EU och även av den svenska regeringen. Samtidigt mördas oppositionen
            i Colombia. Vänsterpartiet
          </note>
          <note>
            Unión Patriótica har fått över 3 000 av sina medlemmar dödade
            sedan starten 1984. Över två miljoner människor befinner sig på
            flykt i sitt eget land. Men det är inte de människorna USA hjälper,
            utan stödet går till en korrupt regim, som gång efter annan har
            avslöjats för nära samarbete med de högerextrema paramilitära
            grupperna som står för 80 % av brotten mot de mänskliga rättigheterna
            - allt enligt UD:s rapport om Colombia.
          </note>
          <note>
            Fru talman! Var än folkliga rörelser för nationell och social
            frigörelse har uppstått har de slagits ned.
          </note>
          <note>
            Mord och tortyr har under långa perioder hört till ordningen
            för dagen i Latinamerika. Överallt har CIA
          </note>
          <note>
            varit inblandat för att med konspirationer, lönnmord och politiska
            manipulationer kväva folkliga rörelser.
          </note>
          <note>
            Tortyrspecialister och lönnmördare utbildade av CIA
          </note>
          <note>
            har varit i arbete överallt i Latinamerika. Detta är inga hemska
            skrönor utan en brutal verklighet.
          </note>
          <note>
            Förtrycket i Latinamerika har varierat under olika presidentadministrationer.
            Under president Clintons tid var man inne på en annorlunda väg.
            I El Salvador och Guatemala fick man slut på mördandet. FMLN
          </note>
          <note>
            och URNG-gerillan kunde lägga ned sina vapen och övergå till
            att ombilda sig till politiska partier - en utveckling som vi
            i Vänsterpartiet på olika sätt har understött. En liknande utveckling
            kunde man se i andra länder i Centralamerika. Ett mer normalt
            politiskt liv började ta form.
          </note>
          <note>
            I flera länder försvann militärdiktaturerna. Videlas, Stroessners,
            Pinochets, Somozas och Fujimoris regimer försvann. En mer demokratisk
            ordning infördes. Folkliga rörelser har börjat växa sig starka.
            Starkast blev de i Brasilien, där Latinamerikas starkaste sociala
            rörelse, MST, gjorde stora framsteg när det gällde att genomdriva
            jordreformer och folklig expropriering av stora outnyttjade landområden.
            Denna rörelse möttes av jordägarnas revolvermän men har ändå inte
            kunnat stoppas. Denna mäktiga sociala rörelse har nyligen fört
            Lula till presidentposten i
          </note>
          <note>
            Brasilien.
          </note>
          <note>
            Även i Venezuela och Bolivia har dessa folkliga rörelser börjat
            ta form. I Venezuela valdes Chávez till president, och under hans
            ledning har ett omfattande reformarbete inletts. Det handlar om
            skolreformer, alfabetisering och demokratisering. Men man har
            försökt att sabotera Chávez reformpolitik genom att låta nyckelpersoner
            - direktörer och ingenjörer -
          </note>
          <note>
            strejka och därmed knäcka landets ekonomi. Det är en metod som
            vi känner igen från andra länder. Ett exempel är Chile under Salvador
            Allende.
          </note>
          <note>
            I Bolivia har det efter diktaturens fall införts politisk demokrati,
            men med en mycket korrupt regim.
          </note>
          <note>
            Sedan tusentals år odlar bönderna koka. Man odlar den i medicinskt
            syfte - ett tusenårigt bruk som inte har något med kokaintillverkning
            att göra. En del av kokan har dock nått uppköpare av mindre hedervärt
            slag. De som tjänar pengar på detta har dock inte varit kokabönderna.
            Oppositionspartiet MAS har krävt stöd för ett program där kokaodlandet
            ersätts med andra grödor. Regeringen har bemött dessa krav med
            polis och militär.
          </note>
          <note>
            I dag har det vuxit fram en social rörelse där det inte längre
            bara handlar om de kokaodlande böndernas villkor utan om betydligt
            större frågor. Regeringen har försökt genomdriva privatiseringar
            av landets vattentillgångar, vilket skulle få folkets kostnader
            för vatten att skjuta i höjden. Det har vållat häftiga protester.
            Regeringen har gått till rent fysiskt angrepp mot parlamentariker
            som tillhör MAS. Ledaren och parlamentarikern för MAS, Evo Morales,
            har tvingats under jorden.
          </note>
          <note>
            Bland de rådgivare som USA har sänt till Bolivia finns David
            Greenlee, som utsetts till ambassadör.
          </note>
          <note>
            Greenlee har ett förflutet i Contras i Nicaragua. Man säger sig
            bekämpa kokaproduktionen, som är tämligen liten och där det drivande
            elementet inte är bönderna. Men vad man verkligen är ute efter
            är att göra slut på en växande rörelse som har social rättvisa
            på sin dagordning.
          </note>
          <note>
            Fru talman! Under president Bushs tid har USA
          </note>
          <note>
            lagt om politiken från Clintonadministrationen. Man vill åter
            dominera Latinamerika på samma sätt som tidigare. Demokratiska
            strävanden ses inte med blida ögon. Vad det för USA:s del handlar
            om i Latinamerika är att när man inte längre kan påtvinga länderna
            en nyliberal politik inom demokratins ramar tar man till våld
            för att få igenom den. Hoppet står till de sociala rörelserna,
            som håller på att växa fram.
          </note>
          <note type="speaker">
            Anf. 57 ANNIKA QARLSSON (c):
          </note>
          <note>
            Fru talman! Jag vill börja med att tacka Rossana
          </note>
          <note>
            Dinamarca. Det var roligt att höra. Hon har insikter om en kontinent
            som vi andra kanske inte känner lika väl till.
          </note>
          <note>
            Jag ska tala om ett annat område. Jag skulle vilja börja med
            att visa på vår egen historia.
          </note>
          <note>
            På 1300-talet härjade en farsot som tog många människors liv
            här i Sverige, i övriga Europa och även i övriga världen. Stora
            delar av befolkningen -
          </note>
          <note>
            upp till hälften - dog utan att man visste hur man skulle kunna
            hindra smittspridningen eller bota dem som insjuknade. Då hette
            farsoten digerdöden. I dag sprider sig en annan farsot över världen.
            Stora delar av befolkningen - på vissa ställen upp till hälften
            -
          </note>
          <note>
            dör. I dag heter den aids.
          </note>
          <note>
            Det som är så fruktansvärt med dagens situation är att kunskap
            om hur man förebygger smittspridning finns, mediciner som bromsar
            sjukdomen finns, resurser för att hejda utvecklingen finns i världen
            - men de kunskaper och resurser som finns kommer inte alla till
            del.
          </note>
          <note>
            Det är totalt ca 65 miljoner som smittats sedan upptäckten i
            början på 1980-talet. Det finns i dag ca
          </note>
          <note>
            42 miljoner med hiv/aids. Var sjätte sekund smittas en människa
            av hiv.
          </note>
          <note>
            Afrika är väl den kontinent som har drabbats hårdast. Enligt
            WHO är Indien nästa kontinent i farozonen, och ett område nära
            oss - Estland, Lettland och
          </note>
          <note>
            Ryssland - är ytterligare en aids-bomb som måste desarmeras.
            Det är en global epidemi med centrum i de fattigaste regionerna
            i världen.
          </note>
          <note>
            Hiv/aids slår hårt mot hela samhället på alla nivåer. Där den
            drar fram slås en rad verksamheter sönder, utöver alla personliga
            tragedier. Samhällen, familjer och människor klarar inte att sköta
            det gemensamma. Seder och bruk påverkas. Traditionella nätverk
            urholkas, och när generationen mitt i livet försvinner åsidosätts
            både omvårdnaden om barnen och de gamla. I vissa byar är hela
            generationer borta alldeles för tidigt. Hiv/aids har tyvärr vridit
            tillbaka decennier av social och ekonomisk utveckling i många
            utvecklingsländer.
          </note>
          <note>
            Fru talman! Att stoppa spridningen av hiv/aids är ett av FN:s
            åtta millenniemål som ska uppnås före
          </note>
          <note>
            2015. Om inte detta mål uppnås är utsikterna för att nå de andra
            målen väldigt små.
          </note>
          <note>
            Centerpartiet har i riksdagen motionerat om att
          </note>
          <note>
            Sverige måste ge sitt fulla stöd till UNAIDS världsomfattande
            kampanj mot hiv/aids-relaterad stigmatisering och diskriminering
            av personer som lever med hiv/aids för att ledare runtom i världen
            ska förstå vidden av problemet och reagera.
          </note>
          <note>
            Vi kräver att regeringen agerar för att världens ledare ska erkänna
            att hiv/aids är ett problem och att de ska våga tala klarspråk
            om att mäns sexuella uppträdande är orsak till spridningen av
            hiv/aids för att förändra attityderna till kondom och "säker sex".
            Men vi måste också kräva att åtgärder för att stoppa prostitution
            vidtas. Att stärka kvinnors ställning i samhället runtom i världen
            är en mycket viktig del i detta arbete.
          </note>
          <note>
            Fru talman! Om du har hälsan beror mycket på om du är rik eller
            fattig. Det kan vi se i Sverige, men vi kan se det med fruktansvärd
            tydlighet i världen.
          </note>
          <note>
            Hiv/aids slår hårt mot redan fattiga länder. Världens resurser
            måste mobiliseras för att utrota fattigdomen och förtrycket av
            de mänskliga rättigheterna för att det ska bli en långsiktigt
            hållbar utveckling och för att man ska komma åt spridningen av
            hiv/aids.
          </note>
          <note>
            Utvecklings- och biståndspolitiken måste ges en sådan inriktning
            att människor i mottagarländerna ges långsiktiga förutsättningar
            att lösa fattigdomsproblemen. De fattiga länderna måste själva
            ta ansvar för att forma en framtid, men de måste också ges möjligheter.
            Hela världen måste vara med och ta detta ansvar.
          </note>
          <note>
            Bistånd och andra utvecklingsinsatser ska formas utifrån lokala
            behov och får därför inte omgärdas av detaljstyrning, men det
            ska finnas tydliga ramar och uppföljning.
          </note>
          <note>
            Hivprevention i olika former måste integreras i alla länders
            biståndsprogram på alla de områden som bistånd ges. För att det
            ska bli verklighet finns det metoder och kunskap att hämta från
            arbete med könsfrågor. Hivfrågan ska alltid finnas med och ges
            särskild uppmärksamhet. För att snarast möjligt nå resultat behövs
            det resurser.
          </note>
          <note>
            Därför anser Centerpartiet att Sverige senast 2005
          </note>
          <note>
            ska ha nått enprocentsmålet, det vill säga att vi ger
          </note>
          <note>
            1 % av vår bruttonationalinkomst i bistånd. Det är ett krav som
            vi har ställt i tidigare motioner här i riksdagen.
          </note>
          <note>
            Först när vi åstadkommer mätta magar och god hälsa är det möjligt
            att få människorna i de fattiga länderna att engagera sig för
            miljömålen. Därför måste utvecklings- och biståndspolitiken ges
            en sådan inriktning att människorna i mottagarländerna ges långsiktiga
            förutsättningar att lösa fattigdomsproblemen och få en god hälsa.
            Fattigdomsmålet i svensk biståndspolitik finns redan men behöver
            förstärkas och förtydligas.
          </note>
          <note>
            I svenskt bistånd ska samtidigt förebyggande hälsoinsatser ges
            en central plats och då med speciell tyngd vid målet att bromsa
            och motverka hivepidemin. Detta har vi i Centerpartiet påtalat
            i vår motion inför FN:s toppmöte i Johannesburg.
          </note>
          <note>
            Fru talman! Hiv/aids, fattigdom, miljöhot, terrorattacker och
            krig - allt hänger ihop. Med allt djupare klyftor i världen går
            vi mot en ohållbar utveckling.
          </note>
          <note>
            Då är det inte bara ett hot mot någon långt bort, utan det är
            ett reellt hot även mot oss här i Sverige. Det, om inget annat,
            borde få alla och envar att stå upp i de här frågorna.
          </note>
          <note type="speaker">
            Anf. 58 GUNILLA WAHLÉN (v):
          </note>
          <note>
            Fru talman! I södra Algeriets ökenområden ligger ett jättelikt
            flyktingläger. Där vistas tusentals barn, gamla, kvinnor och män.
            Barnen är födda där och även många av deras föräldrar. De gamla
            och medelålders flydde dit när Marocko invaderade och ockuperade
            deras land för över 25 år sedan. De lever där under FN:s beskydd
            och på algeriers välvilja. Det finns inga permanenta arbeten och
            ingen produktion.
          </note>
          <note>
            De flesta bor i tält. Deras tillgång till sjukvård och utbildning
            är helt beroende av olika samfunds, länders och frivilligorganisationers
            bistånd.
          </note>
          <note>
            I mer än 25 år har Västsaharas folk under Polisarios ledning
            kämpat för sitt nationella oberoende.
          </note>
          <note>
            Man har kämpat mot marockanska myndigheter och militärer som
            har ockuperat landet. FN:s avkolonialiseringskommitté har fastslagit
            att det västsahariska folket har rätt att besluta om sin egen
            framtid. Det västsahariska folket och Polisario har folkrätten
            på sin sida. Polisario har krävt att Västsaharas framtid ska avgöras
            och angett hur en återflyttning ska organiseras. Och frågan ska
            avgöras i en folkomröstning.
          </note>
          <note>
            Denna folkomröstning har förhalats av Marocko i över tio år.
            På olika sätt har Marocko försökt manipulera FN. Kofi Annans särskilda
            ombud James Baker har försökt förhandla och komma fram till olika
            lösningar. Man har kommit på en tredje väg, vilket skulle betyda
            att man övergav folkomröstningen och att Västsahara skulle bli
            en del av Marocko. Denna linje förkastas av Polisario och FN:s
            säkerhetsråd.
          </note>
          <note>
            Vi är många från olika partier i denna riksdag som anser att
            folkomröstning är den enda rimliga vägen.
          </note>
          <note>
            Andra vägar vore att frångå folkrätten.
          </note>
          <note>
            Många länder är intresserade av det område som
          </note>
          <note>
            Marocko har ockuperat. USA och länder i Europa med ekonomiska
            intressen i Marocko kan vara intresserade av att Västsahara uppgår
            i Marocko då olika företag har börjat projektera olja på sahariskt
            territorium. Västvärldens dammsugning av världen efter olja får
            inte leda till att man tummar på folkrätten och folkets självbestämmanderätt.
          </note>
          <note>
            Västsahara utgör en liten del av den afrikanska kontinenten,
            men den är principiellt viktig. Det finns andra länder där problemen
            är större och mer vittomfattande. Kontinenten har plågats av omfattande
            krig och strider med svält och nöd i spåren. I dag är situationen
            akut i Eritrea och Etiopien där 15 miljoner människors liv är
            i fara på grund av svält. Det är inte första gången som det inträffar.
            Eritrea och Etiopien måste uppnå stabila och normala förhållanden.
            Den hjälp som ges till området har till största delen haft karaktären
            av katastrofhjälp som inte övergått till hjälp till utveckling.
          </note>
          <note>
            Utvecklingsländerna har själva ett avgörande ansvar för att bekämpa
            fattigdomen. Anna Lindh sade i dagens utrikespolitiska debatt:
          </note>
          <note>
            "Vi behöver globalisera demokratin, men också demokratisera globaliseringen."
          </note>
          <note>
            De fattiga länderna måste få ett eget självbestämmande över sina
            egna länder på sina egna villkor.
          </note>
          <note>
            Globaliseringen får inte förvärra och fördjupa orättvisor och
            klyftor. Bistånd måste bli mer träffsäkert då det gäller att bekämpa
            fattigdom, svält och sjukdomar. Det är barn och kvinnor som drabbas
            hårdast över hela världen.
          </note>
          <note>
            Annika Qarlsson tog just upp hiv/aids-epidemin, och jag vill
            också tala lite grann om den. Den slår med stor kraft sönder människors
            liv, ja till och med hela nationalekonomiska system i vissa länder.
            I
          </note>
          <note>
            Tanzania, som jag vistades i i höstas, finns områden där 30 %
            av de gravida kvinnorna är smittade, 30 %
          </note>
          <note>
            av kvinnorna i åldern 15-25 år. Mycket unga människor, studenter
            och barn, är sjuka och dör. Hela landet förlorar lärare, vårdpersonal,
            ekonomer och en arbetsför befolkning som kan producera mat och
            andra varor för landets tillväxt, utveckling och framtid.
          </note>
          <note>
            Handel är ett sätt att öka välstånd. Men det är viktigt att vi
            som tillhör den rika världen också tar vårt ansvar när det gäller
            global handel, främst då via
          </note>
          <note>
            WTO.
          </note>
          <note>
            Genom ett nytt WTO-avtal skulle världens 49 fattigaste länder
            kunna kringgå patentregler för att få köpa billigare kopior av
            vissa läkemedel. USA förhalar denna lösning i förhandlingarna
            och vill ha strängare regler och bestämma vilka regler och tariffer
            som ska gälla.
          </note>
          <note>
            Utvecklingsländerna motsätter sig, med rätta, sådana listor och
            begränsningar och menar att det är upp till dem själva, inte upp
            till USA, att avgöra när de befinner sig i en hälsokatastrofsituation
            och behöver vissa mediciner.
          </note>
          <note>
            Det är landet självt som ska bekämpa fattigdom och sjukdomar.
            Vi i rikare länder ger då ett bistånd som sker på mottagarlandets
            villkor. WTO-
          </note>
          <note>
            förhandlingarna om patentregler och läkemedel till de fattigaste
            länderna får inte förhalas på det sätt som
          </note>
          <note>
            USA gör. Övriga 144 medlemsstater i WTO måste aktivt stödjas
            av Sverige för att få ett avtal som gynnar att barn, kvinnor och
            män i de allra fattigaste länderna får tillgång till dessa patenterade
            läkemedel.
          </note>
          <note>
            Dessa frågor kommer i skymundan av USA:s storsatsning på ett
            krig i Mellanöstern och dess ensidiga stöd till Israel. Med krig
            avskaffar man inte osäkerhet och fattigdom. Att bekämpa fattigdom
            och ohälsa är en säkerhetsfråga för hela världen. Tillsammans
            måste vi ta det ansvaret!
          </note>
          <note type="speaker">
            Anf. 59 BIRGITTA AHLQVIST (s):
          </note>
          <note>
            Fru talman! Barentsregionen är trots sin storlek, sina väldiga
            naturtillgångar och sitt strategiska läge en relativt okänd del
            av norra Europa. Därför tar jag så ofta jag kan tillfället i akt
            att tala om den här fantastiska regionen. Till och med när folk
            frågar mig varifrån jag kommer brukar jag svara: Jag är barentsbo.
            Det väcker oftast en undran om var Barents ligger.
          </note>
          <note>
            Barentsregionen har etablerats genom avtal mellan Norge, Sverige,
            Finland och Ryssland. Intentionen är att regionen ska utvecklas
            och ytterligare stärkas.
          </note>
          <note>
            Två mycket framträdande processer i dagens Europa är just integration
            och regionbyggande. Vid
          </note>
          <note>
            EU:s toppmöte i Feira antogs en handlingsplan för den nordliga
            dimensionen. Ett syfte med den är att undvika nya delningslinjer
            i Europa. "Samarbete" är ett nyckelord.
          </note>
          <note>
            EU:s handlingsplan för den nordliga dimensionen kan ses som ett
            uttryck för EU:s engagemang i Barentsregionen.
          </note>
          <note>
            Under många år har vi i norra Sverige utarbetat en unik modell
            ur ett underifrånperspektiv för kontakterna inom Barentsregionen
            och samarbetet med Ryssland. Modellen bygger på vår geografiska
            närhet och saknar motstycke i övriga Europa. Aktörer från län,
            vänorter, näringslivsorganisationer. företag, universitet, folkhögskolor,
            övriga skolor, politiska partier, folkrörelser, kulturorganisationer
            och press samt inte minst enskilda individer medverkar mycket
            aktivt i samarbetet.
          </note>
          <note>
            Dessutom är vår målsättning att bidra till att öka kompetensen
            i olika verksamheter och förbättra förmågan att använda olika
            finansieringsmöjligheter inom bland annat EU-systemet när det
            gäller att bidra till att utveckla Barentsregionen.
          </note>
          <note>
            Men för närvarande tas ofta nya initiativ med otillräcklig samordning
            eller bristfälliga kunskaper om snarlika initiativ som tidigare
            tagits. Man utnyttjar helt enkelt inte tidigare gjorda erfarenheter
            på grund av att man inte känner till dem.
          </note>
          <note>
            Sverige och även EU har en rad säkerhetspolitiska, näringspolitiska,
            miljömässiga, sociala och kulturella skäl att öka samarbetet med
            nordvästra Ryssland. För närvarande finns det ingen samlad bild
            av utvecklingsarbetet. Det finns ett stort behov av en organisation
            som utan att hämma mångfalden i samarbetet kan säkra en bättre
            anpassning till behoven, en bättre samordning av insatserna och
            en effektivare spridning av erfarenheter och resultat.
          </note>
          <note>
            Ett Barentsinstitut eller ett Barentssekretariat i norra Sverige
            skulle kunna bidra till integrationsprocessen och främja ett gränsöverskridande
            regionbyggande i nordligaste Europa. Ett sådant institut skulle
            kunna ta sikte på att stödja ledning och samordning av Barentssamarbetet
            och tillhandahålla information, vara ett forum för visionärt och
            strategiskt framtidstänkande och engagera sig i arbetet med att
            utveckla nya idéer och projekt.
          </note>
          <note>
            I dag finns det institut, centrum och organisationer i Finland,
            Norge och Ryssland men inte i Sverige. De bedriver information,
            rådgivning och bevakning men också forskning och studentutbyte.
            Inte bara i våra nordiska grannländer utan även i andra länder
            finns det institut, centrum, som skulle kunna vara en modell och
            förebild för ett Barentsinstitut på den svenska sidan och för
            vad det skulle kunna innehålla och prestera.
          </note>
          <note>
            Vår utrikesminister Anna Lindh skrev i en artikel att den nordliga
            dimensionen måste ses som en gemensam angelägenhet för hela Europa,
            precis som
          </note>
          <note>
            EU:s politik riktas mot Medelhavet och västra Balkan. Det är
            mycket bra. Men till skillnad från Barcelonaprocessen och programmet
            för västra Balkan finns det ingen egen budgetlinje för insatser
            inom ramen för den nordliga dimensionen. Där måste vi och den
            nordliga dimensionen flytta fram positionerna.
          </note>
          <note>
            EU måste avsätta specifika medel för den nordliga dimensionen.
            Insatserna bör ha en kompletterande inriktning och omfattning
            som innebär att norra Europa inte utestängs från stöd ur andra
            finansieringskällor inom EU som Tacis- och Phareprogrammen. EU
            måste dessutom bedriva ett bättre samarbete med befintliga nationella
            och regionala institutioner som Barentsrådet och regionrådet.
          </note>
          <note>
            Om EU inrättade en plattform för samordning, information och
            service inom den nordliga dimensionen i norra Sverige och Sverige
            inrättade en för den nationella delen av Barentssamarbetet, som
            Norge gjort, skulle det kunna bli ett bra instrument för att bättre
            integrera norra Sverige och hela Barentsregionen i
          </note>
          <note>
            EU:s verksamhet.
          </note>
          <note>
            För att permanent stärka det framtida arbetet inom
          </note>
          <note>
            Barentsregionen och den nordliga dimensionen tillsammans med
            olika aktörer bör vi i Sverige stödja tillskapandet av ett Barentsinstitut
            i norra Sverige där också EU ingår. Det kan vara ett led i strävandena
            att flytta EU:s och Europas tyngdpunkt norrut, vilket bör vara
            i allas intresse.
          </note>
          <note>
            Fru talman! Genom ett Barentsinstitut får Barentsregionen ett
            ansikte utåt, vilket innebär att regionen blir känd för fler än
            för oss som bor där uppe. När jag säger att jag är barentsbo kommer
            jag då inte att få frågan var Barents ligger.
          </note>
          <note type="speaker">
            Anf. 60 HÅKAN LARSSON (c):
          </note>
          <note>
            Fru talman! Jag ska delvis ta upp samma tema som Birgitta Ahlqvist.
            Det är ett tema som har varit alltför ovanligt under senare år,
            nämligen samarbetet mellan öst och väst, i det här fallet mellan
            öst och väst på den skandinaviska halvön och i norra Europa i
            övrigt.
          </note>
          <note>
            Under 1900-talet förstärktes kontakterna nord-syd i de skandinaviska
            länderna. Makthavarna, vare sig de satt i Stockholm, Oslo eller
            Helsingfors, tänkte alltmer ensidigt nationellt, och betydelsen
            av de gamla öst-västliga kontakterna över gränserna i Norden tonades
            successivt ned.
          </note>
          <note>
            Fortfarande härskar detta nord-syd-tänkande i hög grad i de styrandes
            perspektiv, men det finns en del positiva tendenser. I norr utvecklas
            Barentssamarbetet, som Birgitta Ahlqvist talade om, sedan snart
            ett decennium tillbaka. Det går sakta, och vi hörde här att det
            behövs samordningsinsatser för att det ska bli effektivt. Här
            har Sverige, som för närvarande är ordförande i Barentsrådet,
            en viktig roll för att driva på samarbetet över gränserna och
            finna strukturer och former som gör att det fungerar bättre.
          </note>
          <note>
            Här finns en gemensam region där Norge, Sverige, Finland och
            Ryssland möts. Här behöver nya kontaktytor i öst-västlig riktning
            utvecklas, vilket inte minst kräver förbättrade kommunikationer
            över gränserna.
          </note>
          <note>
            Själv vill jag särskilt i det här sammanhanget lyfta fram vikten
            av ett ökat öst-väst-samarbete i Mittnorden utifrån mitt hemläns,
            Jämtlands, perspektiv.
          </note>
          <note>
            Länge har intrycket varit att de centrala makthavarna i Sverige
            har levt i tron att det bara finns öde fjäll väster om Åreskutan,
            där de åker skidor någon vecka på vintern. Så är det inte. Bara
            några mil västerut lever en halv miljon trönder, de flesta av
            dessa trönder i högönsklig välmåga.
          </note>
          <note>
            Medan Jämtlands län kämpar med negativ befolkningsutveckling
            och låg tillväxt hör grannfylket Sør-
          </note>
          <note>
            Trøndelag till Nordens främsta tillväxtområden just nu. En rapport
            som Institutet för tillväxtpolitiska studier, ITPS, i Östersund
            presenterar i dag visar att mellersta Norrland har den sämsta
            utvecklingen bland regionerna i hela EU. Läget är alltså allvarligt,
            och då måste man vidta åtgärder. EU-inträdet har inte stärkt regionen
            jämfört med andra regioner även om man fullt ut försöker ta vara
            på de möjligheter som strukturfonder och andra EU-insatser innebär.
          </note>
          <note>
            Den nationella politiken har inte givit regionen förutsättningar
            att ta vara på de stora utvecklingsmöjligheter som faktiskt finns.
          </note>
          <note>
            Ser man det här kan man tycka att situationen är dyster. Men
            det finns en stor framtidspotential som kan ge hela denna region
            ett välkommet lyft, nämligen ett närmare samarbete i öst-västlig
            riktning.
          </note>
          <note>
            Regionen har självfallet ett stort eget ansvar för att ta vara
            på möjligheterna, men den centrala politiken måste ge bättre förutsättningar
            för samarbetet.
          </note>
          <note>
            Det finns alltfler som jobbar med detta nu, inte minst i Jämtlands
            län. Själv deltog jag vid en gränsträff mellan jämtar och trönder
            i Storlien för en vecka sedan.
          </note>
          <note>
            En viktig fråga som då diskuterades är självfallet kommunikationerna.
            Sedan i höstas går det äntligen ett direkttåg, Nabotåget, mellan
            Östersund och
          </note>
          <note>
            Trondheim som gör det möjligt att åka kollektivt fram och tillbaka
            mellan dessa metropoler över dagen.
          </note>
          <note>
            Det finns en vision om snabbtåg, snabba bekväma tåg: Atlantbanan.
            Från svensk sida är vi i det här fallet faktiskt bättre än norrmännen.
            Vi har rustat upp banvallen ända upp till Storlien. Nu måste vi
            sätta press på Norge att elektrifiera och rusta upp sin del av
            banan så att snabbtågsförbindelsen snart blir möjlig.
          </note>
          <note>
            Snabba och bekväma kommunikationer över gränsen är nämligen av
            avgörande betydelse för att samarbetet över hela fältet i denna
            gemensamma, gränslösa region ska kunna utvecklas positivt.
          </note>
          <note>
            Ett projekt som diskuteras alltmer i sammanhanget är att skapa
            en transportkorridor från nordvästra
          </note>
          <note>
            Ryssland genom hela norra Skandinavien till de isfria hamnarna
            vid Trondheimsfjorden. Här har självfallet järnvägsförbindelserna
            stor betydelse, men det gäller också att finna resurser och förutsättningar
            för att utveckla hamnkapaciteten i hamnarna i Trøndelag.
          </note>
          <note>
            Det finns också gränshinder och gränskrångel kvar som försvårar
            samarbetet i de nordiska gränsregionerna. Det var positivt att
            höra att utrikesminister
          </note>
          <note>
            Anna Lindh i sin deklaration i dag underströk att
          </note>
          <note>
            Sverige som ordförande i det nordiska regeringssamarbetet ska
            verka för minskade gränshinder i
          </note>
          <note>
            Norden. Nu gäller det också att visa det i praktiken så att det
            inte bara stannar vid ord.
          </note>
          <note>
            Jag hoppas också att det faktum att den minister som ansvarar
            nordiskt samarbete för närvarande heter
          </note>
          <note>
            Berit Andnor och kommer från Jämtland - och har förhållandena
            i denna region klara för sig - ska innebära att regeringen arbetar
            mer aktivt än tidigare för att undanröja hindren för att det här
            samarbete ska kunna utvecklas.
          </note>
          <note>
            Potentialen för ett närmare samarbete i öst-västlig riktning
            är mycket stor, och den måste tas till vara.
          </note>
          <note>
            Historien visar att under de perioder då samarbetet i öst-västlig
            riktning har varit som mest intensivt, då har de här regionerna
            utvecklats positivt. De har växt, både ekonomiskt och befolkningsmässigt.
            Dit kan vi komma igen. Vi behöver ett starkare öst-västligt samarbete
            i Norden. Vi behöver ett närmare nordiskt samarbete.
          </note>
          <note>
            Den utrikespolitiska debatten var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 6 februari.
          </note>
          <note>
            3 § Ledighet
          </note>
          <note>
            Andre vice talmannen meddelade att Gabriel Romanus (fp) ansökt
            om sjukledighet under tiden den 24
          </note>
          <note>
            februari-6 april.
          </note>
          <note>
            Kammaren biföll denna ansökan.
          </note>
          <note>
            Andre vice talmannen anmälde att Louise Edlind-
          </note>
          <note>
            Friberg (fp) skulle tjänstgöra som ersättare för Gabriel Romanus.
          </note>
          <note>
            4 § Meddelande om aktuell debatt
          </note>
          <note>
            Andre vice talmannen meddelade att på begäran av Kristdemokraternas
            riksdagsgrupp skulle en aktuell debatt om vården och omsorgen
            av äldre anordnas torsdagen den 20 februari kl. 12.00.
          </note>
          <note>
            Från regeringen skulle socialminister Lars
          </note>
          <note>
            Engqvist delta.
          </note>
          <note>
            Den inkomna skrivelsen hade följande lydelse:
          </note>
          <note>
            Till talmannen
          </note>
          <note>
            Begäran om aktuell debatt i kammaren angående vården och omsorgen
            av äldre
          </note>
          <note>
            I dag - den 5 februari 2003 - tar regeringen emot
          </note>
          <note>
            Socialstyrelsens lägesrapport Vård och omsorg om äldre. Lägesrapporten
            tar upp tillståndet och utvecklingen i vården och omsorgen om
            äldre.
          </note>
          <note>
            Socialstyrelsen drar bland annat följande slutsatser:
          </note>
          <note>
            - allt färre av de allra äldsta får hjälp. Situationen i vården
            och omsorgen är ansträngd. Det finns ett ökat gap mellan utbudet
            och efterfrågan på vård och omsorg.
          </note>
          <note>
            - bristerna är särskilt allvarliga inom äldreboendet.
          </note>
          <note>
            Det medicinska omhändertagandet och det sociala innehållet måste
            utvecklas.
          </note>
          <note>
            - anhöriga tvingas ta ett allt större ansvar när det gäller att
            tillgodose de äldres behov av vård och omsorg. Utvecklingen aktualiserar
            en frågeställning om det offentliga åtagandet är under förändring.
          </note>
          <note>
            - personal- och kompetensbristen utgör det kanske största hotet
            mot vårdkvaliteten. Att öka rekryteringen och minska den höga
            sjukfrånvaron är alldeles nödvändigt.
          </note>
          <note>
            - ytterligare satsningar krävs inom vården och omsorgen av de
            äldre. Kunskap, kvalitet, innehåll och effektivitet i vården och
            omsorgen måste utvecklas.
          </note>
          <note>
            Socialstyrelsens rapport är en bra och genomarbetad sammanfattning
            över den aktuella situationen i vården och omsorgen av de äldre.
            Lägesrapporten kan sägas vara en uppföljning av den nationella
            handlingsplanen. Socialstyrelsens iakttagelser är oroande.
          </note>
          <note>
            Man kan konstatera att ett flertal rapporter, uppföljningar och
            utredningar pekar åt samma håll, nämligen att vården och omsorgen
            av de äldre i många avseenden försämrats de senaste åren. Med
            anledning av detta är det viktigt att riksdagen öppnar för en
            riksdagsdebatt kring den aktuella frågan om hur äldres vård och
            omsorg kan förbättras.
          </note>
          <note>
            För kristdemokraternas riksdagsgrupp
          </note>
          <note>
            Maria Larsson
          </note>
          <note>
            Vice gruppledare
          </note>
          <note>
            5 § Meddelanden om ändringar i kammarens sammanträdesplan
          </note>
          <note>
            Andre vice talmannen meddelade att voteringen onsdagen den 5
            mars kl. 9.00 skulle utgå.
          </note>
          <note>
            Andre vice talmannen meddelade att statsministerns frågestund
            torsdagen den 22 maj skulle flyttas till torsdagen den 15 maj
            kl. 14.00 och att vanlig frågestund skulle äga rum torsdagen den
            22 maj kl. 14.00.
          </note>
          <note>
            Meddelandena hade delats ut till kammarens ledamöter.
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            2002/03:So36-So38 till socialutskottet
          </note>
          <note>
            7 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 11 februari
          </note>
          <note>
            2002/03:178 av Marie Wahlgren (fp) till utbildningsminister Thomas
            Östros
          </note>
          <note>
            Kvaliteten på svensk forskning
          </note>
          <note>
            2002/03:179 av Inger René (m) till statsrådet Mona
          </note>
          <note>
            Sahlin
          </note>
          <note>
            Invandrarflickors rätt till eget liv
          </note>
          <note>
            2002/03:180 av Marietta de Pourbaix-Lundin (m) till statsrådet
            Mona Sahlin
          </note>
          <note>
            Fri- och rättigheter för flickor från så kallade hederskulturer
          </note>
          <note>
            den 12 februari
          </note>
          <note>
            2002/03:181 av Marietta de Pourbaix-Lundin (m) till statsrådet
            Lars-Erik Lövdén
          </note>
          <note>
            EU och bostadsstöd
          </note>
          <note>
            2002/03:182 av Michael Hagberg (s) till jordbruksminister Ann-Christin
            Nykvist
          </note>
          <note>
            Konkurrensvillkoren för kycklingindustrin
          </note>
          <note>
            2002/03:183 av Bo Könberg (fp) till statsrådet Hans
          </note>
          <note>
            Karlsson
          </note>
          <note>
            Finansiell samordning för sjukvård och rehabilitering
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 18 februari.
          </note>
          <note>
            8 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 12 februari
          </note>
          <note>
            2002/03:508 av Britta Lejon (s) till utrikesminister
          </note>
          <note>
            Anna Lindh
          </note>
          <note>
            FN:s kommission för mänskliga rättigheter
          </note>
          <note>
            2002/03:509 av Ewa Larsson (mp) till statsrådet
          </note>
          <note>
            Ulrica Messing
          </note>
          <note>
            Vägverkets prioriteringar
          </note>
          <note>
            2002/03:510 av Carl-Axel Johansson (m) till näringsminister Leif
            Pagrotsky
          </note>
          <note>
            Infrastrukturen i sydöstra Skåne
          </note>
          <note>
            2002/03:511 av Carl-Axel Johansson (m) till justitieminister
            Thomas Bodström
          </note>
          <note>
            Nationella ID-kort
          </note>
          <note>
            2002/03:512 av Luciano Astudillo (s) till statsrådet
          </note>
          <note>
            Jan O Karlsson
          </note>
          <note>
            Flykting på grund av religiös tillhörighet
          </note>
          <note>
            2002/03:513 av Marietta de Pourbaix-Lundin (m) till finansminister
            Bosse Ringholm
          </note>
          <note>
            Arvs- och gåvoskatterna
          </note>
          <note>
            2002/03:514 av Viviann Gerdin (c) till finansminister
          </note>
          <note>
            Bosse Ringholm
          </note>
          <note>
            Mervärdesskattereglerna för kassarabatter
          </note>
          <note>
            2002/03:515 av Rossana Dinamarca (v) till statsrådet
          </note>
          <note>
            Hans Karlsson
          </note>
          <note>
            Saabvarsel
          </note>
          <note>
            2002/03:516 av Marietta de Pourbaix-Lundin (m) till socialminister
            Lars Engqvist
          </note>
          <note>
            Stödet till handikapporganisationer
          </note>
          <note>
            2002/03:517 av Berit Högman (s) till socialminister
          </note>
          <note>
            Lars Engqvist
          </note>
          <note>
            Stöd för kvalitetsutveckling
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 18 februari.
          </note>
          <note>
            9 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 12 februari
          </note>
          <note>
            2002/03:464 av Cecilia Nilsson Wigström (fp) till statsrådet
            Mona Sahlin
          </note>
          <note>
            Mångfalden i offentliga sektorn
          </note>
          <note>
            2002/03:467 av Gustav Fridolin (mp) till socialminister Lars
            Engqvist
          </note>
          <note>
            Homofobi inom vården
          </note>
          <note>
            2002/03:468 av Rolf Gunnarsson (m) till försvarsminister Leni
            Björklund
          </note>
          <note>
            Flygtransporter för våra utlandsstyrkor
          </note>
          <note>
            2002/03:469 av Lena Ek (c) till socialminister Lars
          </note>
          <note>
            Engqvist
          </note>
          <note>
            Väntetid för tandvård
          </note>
          <note>
            2002/03:470 av Magdalena Andersson (m) till statsrådet Berit
            Andnor
          </note>
          <note>
            Information om pensionsreformen
          </note>
          <note>
            2002/03:471 av Margareta Pålsson (m) till kulturminister Marita
            Ulvskog
          </note>
          <note>
            Kulturminnesvården
          </note>
          <note>
            2002/03:472 av Carl-Axel Roslund (m) till statsrådet
          </note>
          <note>
            Morgan Johansson
          </note>
          <note>
            Kommuner som bryter mot lagen
          </note>
          <note>
            2002/03:475 av Carina Adolfsson Elgestam (s) till utbildningsminister
            Thomas Östros
          </note>
          <note>
            Gratis skolskjuts vid gemensam vårdnad
          </note>
          <note>
            2002/03:477 av Lars Gustafsson (kd) till miljöminister Lena Sommestad
          </note>
          <note>
            Verksamhetsutövares ansvar
          </note>
          <note>
            2002/03:478 av Lars Gustafsson (kd) till miljöminister Lena Sommestad
          </note>
          <note>
            Certifieringssystem för vissa bilreservdelar
          </note>
          <note>
            2002/03:479 av Kent Olsson (m) till miljöminister
          </note>
          <note>
            Lena Sommestad
          </note>
          <note>
            Supertanken Stemnitsa
          </note>
          <note>
            2002/03:480 av Ulla Löfgren (m) till statsrådet Morgan Johansson
          </note>
          <note>
            Kvinnliga företagare i socialförsäkringssystemet
          </note>
          <note>
            2002/03:485 av Lars-Ivar Ericson (c) till kulturminister Marita
            Ulvskog
          </note>
          <note>
            Kultur som hälsobefrämjande faktor
          </note>
          <note>
            2002/03:486 av Karin Thorborg (v) till näringsminister Leif Pagrotsky
          </note>
          <note>
            Postens framtid
          </note>
          <note>
            2002/03:490 av Ingela Thalén (s) till miljöminister
          </note>
          <note>
            Lena Sommestad
          </note>
          <note>
            Finansiering av kärnkraftsavfall
          </note>
          <note>
            2002/03:491 av Göran Norlander (s) till statsrådet
          </note>
          <note>
            Ulrica Messing
          </note>
          <note>
            Visit Sweden
          </note>
          <note>
            2002/03:492 av Lars-Ivar Ericson (c) till statsrådet
          </note>
          <note>
            Mona Sahlin
          </note>
          <note>
            Invandrarflickors idrottsvanor
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 18 februari.
          </note>
          <note>
            10 § Kammaren åtskildes kl. 15.27.
          </note>
          <note>
            Förhandlingarna leddes av talmannen från sammanträdets början
            till och med
          </note>
          <note>
            1 § anf. 10 (delvis), av förste vice talmannen därefter till
            och med anf. 29
          </note>
          <note>
            (delvis), av tredje vice talmannen därefter till och med anf.
            57
          </note>
          <note>
            (delvis) och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
