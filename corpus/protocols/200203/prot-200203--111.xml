<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--111</head>
          <docDate when="2003-05-26">2003-05-26</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 19 och 20 maj.
          </note>
          <note>
            2 § Meddelande om ändring i kammarens sammanträdesplan
          </note>
          <note>
            Tredje vice talmannen meddelade att vid interpellationsdebatterna
            tisdagen den 27 maj skulle uppehållet kl. 16.30-18.00 utgå.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelse:
          </note>
          <note>
            Interpellationerna 2002/03:349, 350 och 351
          </note>
          <note>
            Till riksdagen
          </note>
          <note>
            Interpellation 2002/03:349 om fastighetsskatten av Lars Tysklind
            (fp)
          </note>
          <note>
            Interpellation 2002/03:350 om fastighetsskatten av Nina Lundström
            (fp)
          </note>
          <note>
            Interpellation 2002/03:351 om fastighetsskatten av Stefan Hagfeldt
            (m)
          </note>
          <note>
            Interpellationerna kommer att besvaras den
          </note>
          <note>
            26 maj 2003.
          </note>
          <note>
            Orsaken är utlandsresa, andra externa engagemang samt brist på
            tid i kammaren för interpellationssvar.
          </note>
          <note>
            Stockholm den 23 maj 2003
          </note>
          <note>
            Finansdepartementet
          </note>
          <note>
            Bosse Ringholm
          </note>
          <note>
            4 § Svar på interpellation 2002/03:365 om konstnärers pensionsvillkor
          </note>
          <note>
            Anf. 1 Kulturminister MARITA ULVS-
          </note>
          <note>
            KOG (s):
          </note>
          <note>
            Fru talman! Anna Lindgren har frågat mig vilka åtgärder jag tänker
            vidta inför kommande budgetarbete för att tillgodose de önskemål
            som framförts om förbättrade pensionsvillkor för den konstnärliga
            personalen på teater-, dans- och musikområdet.
          </note>
          <note>
            Jag har som Anna Lindgren påpekar svarat på en liknande fråga
            av Lena Adelsohn Liljeroth den
          </note>
          <note>
            4 december 2002. I svaret redogjorde jag bland annat för de pensionsvillkor
            som gäller för de statligt stödda teater-, dans- och musikinstitutionerna
            och de förändringar som följer av att lagen om anställningsskydd
          </note>
          <note>
            (LAS) förändrats. Utan att upprepa den redogörelsen, vill jag
            ändå understryka att min grundläggande inställning till frågan
            självklart ligger fast. Utgångspunkten är att pensionsvillkoren
            för de konstnärliga grupperna även i fortsättningen ska ta hänsyn
            till de särskilda villkor som gäller på området. När det gäller
            de ekonomiska önskemål som framförts kan jag inte föregripa regeringens
            överväganden i höstens budgetproposition.
          </note>
          <note type="speaker">
            Anf. 2 ANNA LINDGREN (m):
          </note>
          <note>
            Fru talman! Jag ber att få tacka kulturminister
          </note>
          <note>
            Marita Ulvskog för svaret.
          </note>
          <note>
            Det är för att följa upp kulturministerns svar till
          </note>
          <note>
            Lena Adelsohn Liljeroth som jag har ställt den här interpellationen.
            Av svaret till Lena Adelsohn Liljeroth framgick att en översyn
            av tjänstepensionsbestämmelserna pågick i Regeringskansliet, bland
            annat med hänsyn till de nya bestämmelserna i LAS. Arbetet sades
            föras i fortlöpande samråd med parterna på teaterområdet. I svaret
            förutskickades att de ekonomiska effekterna av ett nytt avtal
            kommer att beaktas i det kommande budgetarbetet. Då tror man ju
            att det är vårpropositionen som menas.
          </note>
          <note>
            Strax efter det att detta besked givits i riksdagen presenterades
            parterna av Regeringskansliet en ny förordning, vars innehåll
            inte skulle tillgodose något av parternas krav och inte omhänderta
            några av de problem som parterna har fört fram. Tvärtom skulle
            nya svåröverblickbara problem skapas som ytterligare skulle försvåra
            och fördröja arbetet med att få till stånd ett bra och hållbart
            pensionssystem. Parterna protesterade och föreslog att man skulle
            låta de gamla reglerna gälla tills man hittade ekonomiskt utrymme
            för reformen.
          </note>
          <note>
            Den 24 februari skickades en redogörelse till Marita Ulvskog
            från Teaterförbundets ordförande Laila
          </note>
          <note>
            Freivalds och Teaterförbundets förbundsdirektör Jaan
          </note>
          <note>
            Kolk med en beskrivning av de negativa konsekvenserna av den
            nya förordningen. Den innebär att staten frånträder ett kulturpolitiskt
            åtagande, nämligen att tillse att de anställda vid de samhällsägda
            scenerna får rimliga pensionsvillkor. Staten kommer endast att
            ta ansvar för de anställdas pensionsnivå före 65 års ålder. Pensionsnivån
            efter 65 års ålder lämnar man successivt därhän.
          </note>
          <note>
            Från årsskiftet har alla anställda lagenlig rätt att stanna i
            sin anställning till 67 års ålder. De ofördelaktiga pensionsvillkoren
            medför att bland annat dansare och sångare med en osäker alternativ
            verksamhet kan se sig tvingades att stanna i sin anställning av
            rent ekonomiska skäl. Det gör att institutionerna inte kan bedriva
            verksamhet på den konstnärliga nivå som publik och anslagsgivare
            har rätt att kräva. Det är till exempel svårt att tänka sig en
            medelålder på 50 år i
          </note>
          <note>
            Kungliga baletten.
          </note>
          <note>
            Trots dessa protester beslutade regeringen den
          </note>
          <note>
            6 februari i år om en ny PISA-förordning med retroaktiv verkan
            från den 1 januari 2003 - jag hade felaktigt skrivit den 1 januari
            2001 i min interpellation.
          </note>
          <note>
            I sitt svar till Lena Adelsohn Liljeroth den 4 december skriver
            kulturministern som slutkläm: "När det gäller de ekonomiska effekterna
            för de statligt stödda teater-, dans- och musikinstitutionerna
            utgår jag från att dessa kommer att finnas med i beredningen av
            statsbudgeten för kommande år." I vårpropositionen finns inte
            ett ord nämnt om pensionsvillkoren för denna grupp.
          </note>
          <note>
            Svaret som jag och alla sångare och dansare får i dag är annorlunda
            formulerat: "När det gäller de ekonomiska önskemål som framförts
            kan jag inte föregripa regeringens överväganden i höstens budgetproposition."
            Det svarade kulturministern mig i dag.
          </note>
          <note>
            Det räcker inte att bara ha en positiv inställning och tala om
            att man ska ta hänsyn till de särskilda villkor som gäller på
            området. Det gäller att göra någonting också. Och den nya förordningen
            har ju faktiskt trätt i kraft.
          </note>
          <note>
            Anf. 3 Kulturminister MARITA ULVS-
          </note>
          <note>
            KOG (s):
          </note>
          <note>
            Fru talman! Jag tror att det är väldigt viktigt att tala om för
            dem som känner oro i denna sak att inga förändringar av de nuvarande
            pensionsvillkoren har skett när det gäller den konstnärliga personalen
            på våra kulturinstitutioner. Allting rullar på precis som vanligt,
            det vill säga att man får exakt samma rätt som i dag att gå i
            tidig pension och man får samma ekonomiska innehåll som i dag
            vid en tidigare pensionsavgång.
          </note>
          <note>
            Det vi diskuterar är alltså inte pensionsvillkoren fram till
            dess man fyller 65 år, utan det handlar om pensionsvillkoren för
            dem mellan 65 och 67 års ålder.
          </note>
          <note>
            Anledningen är att konstnärlig personal inte längre är tvungen
            att gå i pension senast vid 65 års ålder, utan de kan stanna ytterligare
            två år. Där ska naturligtvis staten fortsätta att ha ett övergripande
            ansvar för villkoren.
          </note>
          <note>
            Det är detta som vi har diskuterat tidigare i en partssammansatt
            grupp. Det är detta som vi diskuterar i beredningsarbetet i samband
            med budgetpropositionen som vi ska lägga fram i höst. Tyvärr har
            riksdagen gett oss regler som innebär att vi inte får vara så
            detaljerade i budgetpropositionen att vi kan redogöra för innehållet
            på det sättet, utan riksdagen har beställt ramar som vi sedan
            ska fylla med tydligt innehåll när vi presenterar budgetpropositionen
            i höst. Den saken kommer vi alltså att återkomma till.
          </note>
          <note>
            Det blir alltså inga förändringar för dem som är konstnärligt
            anställda fram till 65 år. Pensionsutrymmet som arbetsgivarna
            har i nuläget är exakt detsamma som före förordningsändringen.
            Det finns dessutom femåriga övergångsregler som innebär att den
            som var anställd den 31 december 2002 och då hade högst fem år
            kvar till pensionsåldern får sin pension helt och hållet enligt
            de gamla pensionsreglerna både före och efter 65 års ålder, det
            vill säga att ingen som slutar sin anställning med pension inom
            de närmaste fem åren kommer att få någon förändring, även om inget
            avtal skulle slutas mellan parterna. De kommer alltså att få sina
            pengar under alla förutsättningar.
          </note>
          <note>
            Dessutom finns det intrappningsregler i systemet, men dessa ger
            jag mig inte in på nu.
          </note>
          <note>
            Det finns ingen osäkerhet på kort sikt. På längre sikt är det
            ett problem att pensionssystemet i stort inte gynnar yrkesgrupper
            som har lång studietid och dessutom går i pension tidigt, men
            det är faktiskt en helt annan debatt. Här ska vi fortsätta att
            kämpa genom att se till att konstnärer får bättre villkor under
            hela sitt arbetsliv, men det har ingenting med denna fråga att
            göra.
          </note>
          <note type="speaker">
            Anf. 4 ANNA LINDGREN (m):
          </note>
          <note>
            Fru talman! Det var besked som man kan hoppas att konstnärerna
            ska känna sig lugnade av. Jag står här med ett upprop från Teaterförbundet
            där man med stora rubriker säger: Behandla oss inte som andra
            klassens medborgare! Teaterförbundet kräver av regeringen att
            den anslår mer till pensionerna så att medlemmarna får samma pensionsvillkor
            som de statligt anställda har. Man jämför sig med officerare,
            som har en lägre pensionsålder och tidigare avgång från sin tjänst.
            Teaterförbundet kräver också att regeringen inför en garantiregel
            så att dansare och sångare med tidiga pensionsavgångar inte riskerar
            sänkt pension efter fyllda 65 år.
          </note>
          <note>
            Det är bra om kulturministern nu kan ge ett positivt besked.
            Det har kommit brev till oss i kulturutskottet som egentligen
            bara är för kännedom, för det har gått till kulturministern. Jag
            hoppas att kulturministern också kommer att svara Teaterförbundet
            och
          </note>
          <note>
            Sveriges yrkesmusikerförbund att detta kommer att lösa sig.
          </note>
          <note>
            Som vi ser det är det 80 % av alla medlemmar som jobbar på institutionsteatrar,
            inte bara i Stockholm utan även ute i landet, som oroar sig för
            detta och som alltså inte har förstått det budskap som kulturministern
            nu ger.
          </note>
          <note>
            Vi får hoppas att det kan lösa sig. Problemen är stora för länsinstitutionerna
            - det vet vi. Där har man inte haft anslagsökningar så att man
            har kunnat klara av en del av frågorna. Kommer då pensionerna
            ytterligare till, vilket innebär att man ska lägga ut mer pengar,
            så drabbas teaterverksamheten över hela landet.
          </note>
          <note>
            Anf. 5 Kulturminister MARITA ULVS-
          </note>
          <note>
            KOG (s):
          </note>
          <note>
            Fru talman! Jag tror att det finns en stor medvetenhet bland
            parterna på den här arbetsmarknaden om de villkor som gäller:
            Det blir inga förändringar, det finns övergångsregler och det
            finns pengar. Det som bekymrar dem är utvecklingen på längre sikt.
          </note>
          <note>
            Det är en situation där staten fortfarande har ett övergripande
            ansvar. Det ska vi ta, och det kommer vi att återkomma till.
          </note>
          <note>
            Det som jag på lite längre sikt kan vara bekymrad över är den
            moderata politik som handlar om neddragningar på kulturområden.
            Det är en marknadsutsättning som innebär att institutionerna skulle
            få svårare att klara sig, att ensembleteatern definitivt skulle
            hotas, att frigrupper inte skulle få samma stöd och möjligheter
            att bedriva verksamhet och att stipendiesystem och liknande dräneras
            på medel. Det skulle vara väldigt allvarligt. Vi har en utredning
            som så småningom kommer att gå ut på remiss som handlar just om
            att stärka konstnärers och kulturarbetares villkor under hela
            deras arbetsliv. Annars kommer de att ha svårt att klara sig i
            ett allmänt pensionssystem där det inte är de 15 bästa åren som
            räknas utan hela livsinkomsten. Då krävs det mycket kraftfulla
            satsningar på en offentligt finansierad kulturpolitik, och där
            hoppas jag att interpellanten kan vara med och se till så att
            även Moderata samlingspartiet tillsammans med övriga sex partier
            i riksdagen ställer upp för en sådan politik.
          </note>
          <note type="speaker">
            Anf. 6 ANNA LINDGREN (m):
          </note>
          <note>
            Fru talman! Det verkar inte som kulturministern har studerat
            de moderata förslagen under senare tid.
          </note>
          <note>
            Vi kommer naturligtvis att medverka till att se till att främja
            teaterkonsten och alla konstnärers möjligheter till ett bättre
            arbetsliv och att de kan känna sig trygga.
          </note>
          <note>
            Det är därför jag står här!
          </note>
          <note>
            Problemet verkar vara, i alla fall för närvarande, kulturministerns
            när det gäller att se till att lugna alla dessa teaterarbetare
            så att de kan jobba och se fram emot att våga sig på att byta
            karriärväg och att de kan avgå i pension på ett naturligt och
            bra sätt.
          </note>
          <note>
            Anf. 7 Kulturminister MARITA ULVS-
          </note>
          <note>
            KOG (s):
          </note>
          <note>
            Fru talman! Frågan kommer att lösas. Det som handlar om lite
            längre sikt när det gäller möjligheten för kulturinstitutionsanställda
            att jobba kvar till 67 års ålder och de konsekvenser det får är
            nära en lösning.
          </note>
          <note>
            Vi arbetar med det i Regeringskansliet.
          </note>
          <note>
            Däremot är det oroande när Moderaterna varje år i budgetarbetet
            återkommer med kraftiga besparingsförslag på kulturområdet och
            samtidigt vill bryta sönder den statliga finansieringen och skapa
            ett fondsystem som innebär att man måste ha ett kommersiellt stöd
            som är lika omfattande som det offentliga för att över huvud taget
            få bedriva kultur. Det är ett problem.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2002/03:391 om hantverkare inom kulturmiljöområdet
          </note>
          <note>
            Anf. 8 Kulturminister MARITA ULVS-
          </note>
          <note>
            KOG (s):
          </note>
          <note>
            Fru talman! Jag tänker plåga er med ett långt svar.
          </note>
          <note>
            Lena Adelsohn Liljeroth har frågat mig vilka åtgärder jag avser
            att vidta för att säkerställa stöd till en moderniserad lärlingsutbildning,
            vilka åtgärder jag avser att vidta för att Sverige ska bli mer
            aktivt i kontakterna med Europeiska socialfonden för att underlätta
            medfinansieringen och främja EU-projekt som riktar sig till kulturbevarande
            hantverksområden samt vilka åtgärder jag avser att vidta för att
            mer forskningspengar avsätts för hantverksområdet.
          </note>
          <note>
            Hantverkskunnandet är naturligtvis en viktig förutsättning för
            att bevara kulturmiljöer och kulturföremål. Ett levande hantverk
            kan föra traditioner vidare och ge oss betydelsefull kontinuitet
            och förankring bakåt. Därigenom är hantverket en betydelsebärande
            del av kulturarvet.
          </note>
          <note>
            Interpellationen innehåller mycket av utbildningsfrågor, och
            såväl Thomas Östros som Lena Hallengren har tidigare svarat på
            liknande frågor. I en alldeles nypublicerad skrivelse från Utbildningsdepartementet
            (Ds 2003:23), Validering m.m. - fortsatt utveckling av vuxnas
            lärande, som kommer att remissbehandlas, föreslås dessutom att
            en lärlingsutbildning till hantverksyrken för vuxna ska utvecklas.
          </note>
          <note>
            Jag skulle ändå vilja nyansera den relativt mörka bild interpellanten
            ger av hantverkets fortbestånd genom att peka på hur regeringen
            redan i dag finansierar en rad verksamheter som på olika sätt
            bidrar till den praktiska kunskapens överlevnad.
          </note>
          <note>
            Skol- och utbildningsväsendet är i det här sammanhanget givetvis
            alldeles centralt. Utbildningar som på olika nivåer syftar till
            de kunskaper som Lena
          </note>
          <note>
            Adelsohn Liljeroth efterfrågar finns över hela landet och lockar
            oftast många intresserade. För att ta några exempel finns på gymnasienivå
            det särskilda hantverksprogrammet som bland annat syftar till
            att ge grundläggande kunskaper för arbete inom olika hantverksområden.
            Hantverksprogrammet är nationellt och finns på ett 90-tal skolor
            över landet. Eftergymnasial påbyggnadsutbildning (PU) finns med
            inriktning på ett tiotal specifika hantverksyrken. Även på högskolenivå
            finns hantverksutbildningar, till exempel inom Linköpings universitet
            genom Carl Malmstensskolan. På flera folkhögskolor, inom studieförbunden
            och inom de kompletterande utbildningarna finns möjligheter att
            lära sig olika hantverk.
          </note>
          <note>
            Statens insatser för att gynna återväxten av hantverkskunnande
            baseras dessutom inte enbart på skolsystemet. Hantverkets bevarande
            och utveckling ges även stöd genom till exempel Riksantikvarieämbetet,
            museer, nationalscener och föreningar. Staten finansierar också
            Nämnden för hemslöjdsfrågor, vars uppgift är att ge stöd till
            och utveckla hemslöjden. Hemslöjdskonsulenter finns i varje län.
            De arbetar med att just bibehålla hantverkskunnandet inom både
            den mjuka och den hårda slöjden.
          </note>
          <note>
            Av museerna är Skansen ett bra exempel på aktiv förmedling av
            traditionellt hantverkskunnande. Skansen har inte minst med sitt
            byggnadsvårdscentrum -
          </note>
          <note>
            Skansen byggnadsvård i Skånska gruvan - både uppmärksammat ett
            växande intresse och ett behov av rådgivande och folkbildande
            insatser inom området byggnadsvård och traditionellt hantverk.
            Även länsmuseerna innefattar och förmedlar ofta värdefulla kunskaper
            om äldre hantverk.
          </note>
          <note>
            Lena Adelsohn Liljeroth frågar mig hur Sverige kan bli mer aktivt
            i kontakterna med Europeiska socialfonden och främja projekt som
            riktar sig till kulturbevarande hantverksområden. Hon tar själv
            upp projektet Handkraft, som drivs av Stockholms Hantverksförening
            och som är ett utmärkt exempel på det stora engagemang och den
            initiativkraft som finns på det här området. När det gäller medfinansiering
            i sådana här projekt så är det beslut som fattas av myndigheterna
            själva, och jag kan som minister inte påverka vilka som ska medverka
            i de olika projekt som bedrivs med EU-medel och inte heller inriktningen
            på projekten.
          </note>
          <note>
            I interpellationen efterlyses också mer forskning och Lena Adelsohn
            Liljeroth frågar mig vad jag avser att göra för att avsätta mer
            forskningspengar till hantverksområdet. I det avseendet vill jag
            påminna om att jag som minister inte kan detaljstyra en myndighets
            verksamhet. Medel för forsknings- och utvecklingsinsatser inom
            kulturmiljöområdet disponeras av sektorsmyndigheten Riksantikvarieämbetet.
            Det är sedan dess ansvar att ge stöd till den forskningsverksamhet
            de anser ger bäst utfall, både inom den egna organisationen och
            genom externt stöd. Under 2002 har flera av projekten som givits
            stöd haft bäring på hantverkskunnande, till exempel om så skilda
            saker som studier kring målerikonservering och forskning om orglar.
          </note>
          <note>
            Anf. 9 LENA ADELSOHN LILJE-
          </note>
          <note>
            ROTH (m):
          </note>
          <note>
            Fru talman! Det är roligt med lite publik också.
          </note>
          <note>
            Tack för svaren, eftersom det var flera frågor jag hade ställt.
            Jag ska kontra med ett långt inlägg som respons på ministerns
            svar, som jag fick i skrift i fredags.
          </note>
          <note>
            När det gäller förebyggande socialt arbete - till exempel för
            ungdomar i riskzon, som jag är engagerad i - vet vi alla att det
            går att spara mycket pengar och lidande om man är uppmärksam på
            tidiga tecken på exempelvis missbruk och kriminalitet. Det går
            att bryta en negativ spiral. Samma förhållande gäller egentligen
            också vården av vårt kulturarv. Om vi inte är uppmärksamma i tid
            och har kunniga hantverkare som kan vårda de föremål och byggnader
            som vi känner starkt för, riskerar dessa att fara illa, och kostnaderna
            om man sedan vill rädda dem blir ofantligt mycket högre.
          </note>
          <note>
            Enligt Statistiska centralbyrån kommer det att behövas omkring
            100 000 nyutbildade hantverkare fram till år 2010. Vi är snart
            där. Det är bara sex sju år kvar. Dessutom är det, om jag får
            uttrycka mig så, viss leveranstid på dessa hantverkare. Tunnbindare,
            glasblåsare, tenngjutare, träbildshuggare, hovslagare, sadelmakare,
            glasmästare, bokbindare, handvävare, möbelrenoverare - listan
            kan bli hur lång som helst.
          </note>
          <note>
            Behovet av hantverkare ökar, det kan alla vittna om - hantverkare
            som kan vårda och bevara de föremål, miljöer och byggnader som
            är delar av vårt kulturarv. Mycket går att dokumentera i böcker,
            men just hantverkskunnande överförs från människa till människa.
            Sådant är svårt att läsa sig till.
          </note>
          <note>
            Det är inte okänt för mig att lärlingsutbildning har debatterats
            i kammaren förut, precis som kulturministern påpekar. Det vore
            konstigt annars, eftersom detta är en fråga som berör väldigt
            många. Men ofta hamnar faktiskt frågor mellan de berömda stolarna
            -
          </note>
          <note>
            eller mellan departementen kanske det ska vara i det här fallet
            - och det gäller både för hantverksområdet liksom för det som
            rör ungdomar i riskzon. Ingen känner helhetsansvar, och det är
            en anledning till min interpellation, förutom att få en diskussion
            om det som jag hoppas att kulturministern känner starkt för, det
            vill säga hur vi ska kunna trygga kompetensen på hantverksområdet
            och därmed värna vårt gemensamma kulturarv. Vi är troligen eniga
            om detta. Det är ju inte någon politiskt särskilt kontroversiell
            fråga.
          </note>
          <note>
            Politiska frågor är däremot hur man tryggar utbildningen, hur
            skolpeng, studiestöd, forskningsanslag och annat utformas och
            fördelas. Näringslivets organisationer - Företagarnas Riksorganisation
            och
          </note>
          <note>
            Stockholms Hantverksförening, för att ta några exempel - må ha
            hur stora ambitioner som helst, men de räcker inte om skolsystemet
            och arbetsmarknadsreglerna mer eller mindre motarbetar ambitionerna.
          </note>
          <note>
            Det har sagts så mycket positivt, det har varit så många instämmande
            nickar och kanske även applåder när behovet av yrkeskompetens
            och samarbete mellan arbetslivet och skolväsendet kommer på tal.
          </note>
          <note>
            Kulturministern berömmer i sitt svar Handkraft, ett EU-projekt
            som drivs av Stockholms Hantverksförening, och det är värt allt
            beröm, för det finns ett stort personligt engagemang där från
            hantverksföretagare och lärare för de elever som söker sig dit.
            Eleverna är i det här fallet inte alltid purunga. Många har andra
            utbildningar i botten men har ofta varit arbetslösa en längre
            tid, för det är bara till elever i så kallade arbetsmarknadsåtgärder
            - detta hemska ord! - som pengarna räcker. Av de närmare 700 intresserade
            som tar kontakt med Stockholms Hantverksförening finns det i det
            här projektet plats för bara ca 100, det vill säga för dem som
            kan få bidrag till sin utbildning från länsarbetsnämnden, det
            sociala eller försäkringskassan. Men behovet är mycket större
            än så, både från marknadens sida och från elevernas sida.
          </note>
          <note>
            Jag återkommer när det gäller svaret om utbildningsfrågor, eftersom
            min talartid är slut.
          </note>
          <note>
            Anf. 10 Kulturminister MARITA ULVS-
          </note>
          <note>
            KOG (s):
          </note>
          <note>
            Fru talman! Jag måste bara vara en av dessa som återigen hejar
            på den renässans för hantverket som vi upplever. Det finns säkert
            saker i våra utbildningssystem och studiestödssystem som inte
            riktigt har hängt med, men det är frågor som i huvudsak hanteras
            av
          </note>
          <note>
            Utbildningsdepartementet.
          </note>
          <note>
            Efterfrågan på hantverkskunniga ökar dramatiskt inom kulturarvssektorn
            men också inom kultursektorn över huvud taget. Riksteatern hade
            nyligen en annons inne där de sökte en smed. Våra nationalscener
            behöver mängder av sådana hantverkare. De har ju som uppdrag att
            se till att det gamla teaterhantverket lever vidare. Därför lägger
            vi också rätt mycket pengar på dem över statens budget.
          </note>
          <note>
            Det enskilda engagemanget när det gäller byggnadsvård, etablerandet
            av bygghyttor i stora delar av landet, driver också fram ett behov
            av hantverkskunniga arbetsledare, vägledare eller utövare. Behovet
            finns, intresset finns, och jag tror att det måste vara en god
            grund att bygga vidare på för att se till att det inte blir problem
            med att få de olika systemen att gå samman. Där kommer vi från
            Kulturdepartementets sida att driva på. Vi gör det i allra högsta
            grad. Jag tycker att det har skett en rad förbättringar när det
            gäller den kvalificerade yrkesutbildningen och påbyggnadsutbildningarna
            inom kommunal vuxenutbildning, som äntligen har fått en tydlig
            markering av hantverksutbildningarnas betydelse. Sedan finns det
            självfallet mer att göra.
          </note>
          <note>
            Anf. 11 LENA ADELSOHN LILJE-
          </note>
          <note>
            ROTH (m):
          </note>
          <note>
            Fru talman! Tack, kulturministern. Jag tycker att det är jätteroligt
            att höra att man i från Kulturdepartementet kommer att heja på.
            Jag hade inte trott annat heller. Men det är mycket viktigt att
            man samordnar insatserna.
          </note>
          <note>
            Efter att ha tagit del av kulturministerns svar har jag försökt
            kolla upp hur det ligger till på utbildningssidan. Kulturministern
            menar att den här sidan är väl tillgodosedd. Jag läser innantill,
            för det är mycket siffror här.
          </note>
          <note>
            Det finns omkring 20 folkhögskolor som har kurser, och mestadels
            handlar det om allmänna kurser med hantverksinriktning. Det finns
            också några rena yrkesutbildningskurser i trähantverk, båtbyggeri,
            äldre hantverkstekniker och sådant, men fortfarande rör det sig
            bara om något tiotal av de närmare 300
          </note>
          <note>
            hantverksyrken som finns i Sverige. Det finns också mycket riktigt
            någon form av förberedande hantverksutbildning, som kulturministern
            påpekar, på 90
          </note>
          <note>
            gymnasieskolor. Det handlar om ungefär 50 yrken.
          </note>
          <note>
            Men som kulturministern också påpekar finns det bara påbyggnadsutbildning
            i ett tiotal yrken, och det är påbyggnaden som behövs om man ska
            kunna kalla det för yrkesutbildning. I annat fall blir det bara
            förberedande. Carl Malmstensskolan är förmodligen det akademiska
            undantag som bekräftar regeln - den regel som säger att vi inte
            har någon egentlig yrkeshögskola i Sverige.
          </note>
          <note>
            Jag inser naturligtvis att det finns gränser för ministerns inflytande
            och att så kallat ministerstyre inte tas särskilt väl upp, men
            regler kommer ju inte till i tomma intet. Det finns ju en politisk
            vilja när man sätter samman reglerna. Modellen med medfinansiering,
            som bygger på individnivå, är just ett politiskt verk. Det betyder
            att såväl de som driver projekten, som Europeiska socialfonden,
            länsarbetsnämnder, försäkringskassor och andra, använder en stor
            del av sin tid till just att administrera detta. Det, menar man,
            hade kunnat undvikas om man hade lagt medfinansieringen på nationell
            nivå.
          </note>
          <note>
            Forskningen om hantverkskunnandet handlar inte bara om hur vi
            bäst ska kunna bevara kulturskatterna.
          </note>
          <note>
            Det behövs även forskning om dagens och morgondagens yrkesutövning.
            Vad kommer vi att ha för nytta av alla satsningar på design och
            form om det inte finns någon som kan ta upp det och utveckla det?
          </note>
          <note>
            Anf. 12 Kulturminister MARITA ULVS-
          </note>
          <note>
            KOG (s):
          </note>
          <note>
            Fru talman! Det är klart att det kan finnas ytterligare behov
            av olika typer av utbildningar och att det behöver öppnas möjlighet
            för ännu fler att faktiskt skaffa sig denna kunskap.
          </note>
          <note>
            Men jag vill ändå säga att det har skett en mycket snabb utveckling
            på detta område under de två senaste åren, och den utvecklingen
            kommer sannolikt att hålla i sig.
          </note>
          <note>
            När det gäller högskolenivån vill jag nämna Stiftelsen Hantverk
            &amp; Utbildning i Leksand som har ett nära samarbete med Hantverkarnas
            Riksorganisation och Företagarnas Riksorganisation. De bedriver
            bland annat högskoleutbildning och kvalificerad yrkesutbildning
            i samarbete med Högskolan Dalarna och dessutom projekt inom hantverkssektorn.
            Man är ett allmänt resurs- och informationscentrum också.
          </note>
          <note>
            Jag tror att den typen av verksamheter som jag själv besökte
            ganska nyligen behöver utvecklas just för högskolenivån. Idérikedomen
            är stor. Det är en ganska vildvuxen flora. Det viktiga är att
            vi ser till att det också är en god kvalitet på dessa utbildningar,
            så att man inte ger falska förväntningar hos alla de intresserade
            ungdomar som är beredda att ägna många år av sitt liv för att
            skaffa sig en gedigen hantverksutbildning. Detta måste löpa parallellt
            med att man utökar resurserna och utökar antalet platser men samtidigt
            inte släpper kvalitetskraven.
          </note>
          <note>
            Detta är en kulturfråga. Den handlar inte bara om kulturarvet,
            utan den handlar också om de kulturinstitutioner som sysslar med
            helt andra konstarter. De behöver också hantverket. Det är dessutom,
            som Lena
          </note>
          <note>
            Adelsohn Liljeroth säger, en utbildningsverksamhet som rymmer
            särskilda kvaliteter, kanske också för just ungdomar som befinner
            sig i riskzonen. Så är det med kultur över huvud taget, att det
            är en enorm kraft för social sammanhållning och integration. Därför
            är det viktigt att vi fortsätter att driva dessa frågor. Jag gör
            det i dag tillsammans med mina kolleger i regeringen som sysslar
            med folkbildningsverksamheten, med vuxenutbildningen och med det
            ordinarie utbildningssystemet. Och vi är väldigt överens om att
            detta är något som förtjänar all vår kraft och all vår uppmärksamhet.
          </note>
          <note>
            Anf. 13 LENA ADELSOHN LILJE-
          </note>
          <note>
            ROTH (m):
          </note>
          <note>
            Fru talman! Kulturministern talade om god kvalitet. Men det kan
            man egentligen bara uppnå om man får praktisera dessa kunskaper,
            och för att kunna praktisera kunskaperna måste man ha ett bra
            samarbete med de hantverkare som finns, det vill säga oftast enmansföretagare.
            Och de måste få någon form av ersättning, och här måste man också
            bygga vidare.
          </note>
          <note>
            Jag hoppas att kulturministern tar med sig detta också. Man kan
            inte begära att de ska ställa upp enbart ideellt för att utbilda
            framtida konkurrenter.
          </note>
          <note>
            Jag tror att man inom Stockholm och projektet
          </note>
          <note>
            Handkraft ger en ersättning på 40 kr i timmen till de företagare
            eller hantverkare som tar emot lärlingar.
          </note>
          <note>
            Det motsvarar ungefär kostnader i form av slitet material av
            maskiner och annat. Man måste även ta med den frågan, annars lär
            det inte hjälpa hur många olika kurser på folkhögskolor och annat
            man än har.
          </note>
          <note>
            Jag läste en intervju i tidningen Craft med en stuckatör som
            hade bytt bana. Han säger:
          </note>
          <note>
            "Förr i tiden var stuckatörerna så rädda för att deras kunskaper
            skulle läcka ut att de låste dörrarna och för att de skulle behålla
            yrkeshemligheterna genomfördes vissa arbetsmoment sent på kvällarna.
            Det var hemlighetsmakeri kring de flesta hantverk. Fortfarande
            vet man inte hur murare och timmermän med den tidens hjälpmedel
            lyckades bygga Europas alla katedraler."
          </note>
          <note>
            Vad jag hoppas är att det inte ska bli så i Sverige också, att
            vi en dag kommer att stå där på museerna och undra hur sjutton
            de bar sig åt för att skapa alla dessa vackra föremål och textilier
            och hur de också lyckades renovera möbler och att vi inte ska
            få något svar därför att det inte finns någon kvar som kan lära
            ut detta.
          </note>
          <note>
            Men vi får väl förlita oss på arbetskraftsinvandringen. Jag har
            förestått på statsrådet Mona Sahlin att det är en omsvängning
            på gång även från regeringens sida. I de flesta östeuropeiska
            länder finns ett väl utbyggt lärlingssystem och yrkeskunnande.
            Och när
          </note>
          <note>
            EU snart utvidgas kommer förhoppningsvis många hantverkare att
            söka sig till Sverige också. Men jag hoppas ändå att detta inte
            innebär att svenska ungdomar inte får en chans.
          </note>
          <note>
            Anf. 14 Kulturminister MARITA ULVS-
          </note>
          <note>
            KOG (s):
          </note>
          <note>
            Fru talman! Jag tror att det finns många viktiga inslag förutom
            utbildning - självfallet lärlingssystem.
          </note>
          <note>
            Där har Stiftelsen Hantverk &amp; Utbildning i Leksand en viktig
            roll att spela eftersom det är den som har i uppdrag att utfärda
            mästarbreven. Jag tror att den verksamheten och liknande skulle
            kunna utvecklas.
          </note>
          <note>
            Sedan är det viktigt att våra kulturinstitutioner har möjlighet
            att fortsätta att vara stora beställare av hantverk. När Stockholms
            Hantverksförening för en tid sedan hade en större satsning där
            man visade sitt arbete vid en aktivitet på Nordiska museet framgick
            det väldigt tydligt att de stora centrala i huvudsak statliga
            men också andra stora kulturinstitutioner betyder väldigt mycket
            för att de som ägnar sig åt hantverk i dag faktiskt ska kunna
            överleva själva och också ta emot lärlingar.
          </note>
          <note>
            Det är alltså viktigt att vi har kraftfullt statligt finansierade
            kulturinstitutioner för att de också ska kunna hålla i gång hantverkarna
            och hantverksyrkena.
          </note>
          <note>
            Att intresset finns bland unga människor och också bland äldre
            att utveckla hantverket vet vi. Vi har också använt den förkättrade
            kretsloppsmiljarden till att se till att den här delen av yrkeslivet,
            alltså hantverken, har fått ökade resurser. Vi har också använt
            den förkättrade Östersjömiljarden till att utveckla hantverksyrken.
            Så både olika typer av projekt, men framför allt en stadig finansiering
            år efter år när det gäller den statliga kultursektorn, tror jag
            är avgörande för en del av dessa yrken, och naturligtvis det som
            vi som privatpersoner väljer att intressera oss för och få ökad
            kunskap om via bygghyttor och andra typer av byggnadsvårdande
            folkbildningsverksamheter.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2002/03:277 om moratorium mot klusterbomber
          </note>
          <note type="speaker">
            Anf. 15 Utrikesminister ANNA LINDH (s):
          </note>
          <note>
            Fru talman! Berit Jóhannesson har frågat vad jag avser att göra
            för att verka för ett omedelbart moratorium vad avser klusterbomber
            inom EU, i FN och i övriga internationella forum där Sverige är
            representerat. Berit Jóhannesson har vidare frågat mig vilka initiativ
            jag avser att ta för att arbetet med vapenkonventionen CCW ska
            påskyndas.
          </note>
          <note>
            Som Berit Jóhannesson nämner i frågan pågår nu internationella
            förhandlingar om ett nytt protokoll till
          </note>
          <note>
            1980 års vapenkonvention om så kallade explosiva lämningar av
            krig bland annat från klusterbomber.
          </note>
          <note>
            Sverige deltar aktivt i förhandlingarna, i form av både konstruktiva
            textförslag och konsultationer med andra länder, för att ett nytt
            protokoll ska antas så snart som möjligt. Samtidigt är det viktigt
            att förhandlingarna resulterar i ett protokoll som verkligen får
            betydelse för civilbefolkningen i drabbade länder. Sverige förespråkar
            att protokollet, vars syfte är att minimera de humanitära konsekvenserna
            av oexploderad ammunition, även måste omfatta förebyggande regler.
            Det är ju framför allt genom olika förebyggande åtgärder som stora
            mängder av oexploderad ammunition kan undvikas i framtiden. Ett
            led i dessa ansträngningar är att öka kvaliteten på och tillförlitligheten
            hos de vapen och ammunitionstyper, inklusive klusterbomber, som
            används så att dessa vapen inte riskerar att explodera i efterhand.
          </note>
          <note>
            För svensk del är det också viktigt att protokollet bland annat
            omfattar tydligt ansvar för olika åtgärder efter ett krig såsom
            att röja oexploderad ammunition samt att varna och utbilda civilbefolkningen
            om faran som dessa lämningar utgör. Vi verkar också för att protokollet
            ska innehålla uppmaningar till stater att bistå drabbade länder
            i att ta hand om människor som fallit offer för explosiva lämningar.
          </note>
          <note>
            Klusterbomber är i sig inte förbjudna enligt folkrätten, men
            de omfattas givetvis av humanitärrättsliga regler för hur vapen
            får användas under en väpnad konflikt. Endast militära mål får
            anfallas. Alla tänkbara försiktighetsåtgärder måste vidtas för
            att skydda civilbefolkningen, civila och civil egendom. Humanitärrättsliga
            regler bör enligt svensk uppfattning återspeglas i protokollet
            om explosiva lämningar av krig. Sverige verkar aktivt för att
            åstadkomma detta.
          </note>
          <note>
            Vi har presenterat förslag och arbetspapper i förhandlingarna,
            och vi kommer även fortsättningsvis att engagera oss i denna fråga.
          </note>
          <note>
            Sverige har traditionellt haft ett starkt engagemang för att
            stärka 1980 års vapenkonvention och för att reglera de vapen som
            anses vara särskilt skadebringande och ha indiskriminerande effekter.
            Nu har vi möjligheten att ytterligare stärka denna konvention
            i syfte att minska det humanitära lidande som bland annat klusterbomber
            orsakar för civila.
          </note>
          <note>
            Utöver att verka för internationella regleringar om explosiva
            lämningar av krig ger Sverige varje år omfattande stöd till humanitär
            minröjning vilket också omfattar stöd till röjning av ammunition
            som inte har exploderat. Exempelvis bistår Sverige, genom Räddningsverket,
            FN i arbetet med röjning av minor, odetonerade bomber och ammunition
            efter konflikten i
          </note>
          <note>
            Irak. Under 2002 uppgick det svenska stödet till humanitär min-
            och ammunitionsröjning till drygt 70
          </note>
          <note>
            miljoner kronor.
          </note>
          <note type="speaker">
            Anf. 16 BERIT JÓHANNESSON (v):
          </note>
          <note>
            Fru talman! Jag vill tacka Anna Lindh för svaret på min interpellation.
            Det har gått en tid sedan den ställdes - den 4 april - men jag
            tycker att svaret är ganska bra.
          </note>
          <note>
            Klusterbomber har använts länge och i många krig. Klusterbomber
            sprider död och förödelse långt efter det att ett krig är avslutat.
            USA använder regelbundet, rutinmässigt, klusterbomber. Men klusterbomber
            finns också i många andra länders militära arsenaler.
          </note>
          <note>
            Sedan förra Irakkriget, 1991, har minst 4 000 irakier dött eller
            skadats av kvarvarande klusterbomber.
          </note>
          <note>
            Men det är inte bara i Irak som sådana här farliga rester finns.
            Från Afghanistan kommer många rapporter.
          </note>
          <note>
            Lennart Gunnarsson, som är svensk bombexpert och som nu arbetar
            i Kosovo, säger att varje år dör människor till följd av bomber
            och att man varje månad hittar nya bomber trots att det är ganska
            länge sedan det kriget avslutades.
          </note>
          <note>
            Om bomberna inte exploderar i nedslagsögonblicket kan de i mjuk
            mark sjunka ned under jordytan utan att detonera. Sedan kan de
            på grund av erosion krypa upp ur jorden en lång tid efter kriget.
            Lennart
          </note>
          <note>
            Gunnarsson uppskattar att 6-40 % av klusterbomberna blir blindgångare.
          </note>
          <note>
            Enligt de senaste siffrorna från USA blir 16 % av fällda klusterbomber
            blindgångare. Steve Goose, chef för Human Rights Watch, säger
            att en artilleripjäs kan avfyra tolv raketer med totalt 7 728
            små enheter i en enda salva. Om 16 % finns kvar betyder det 1
            200
          </note>
          <note>
            blindgångare i en enda salva.
          </note>
          <note>
            Enligt Internationella rödakorskommitténs kontor i Basra har
            50 personer dödats eller skadats av klusterbomber sedan britterna
            tog över staden - detta enligt ett TT-telegram.
          </note>
          <note>
            Vad de här klusterbomberna ställer till med är väl känt och väl
            dokumenterat. I dag finns det ingenting som reglerar detta. Klusterbomberna
            är till och med farligare än antipersonella minor eftersom de
            dödar i större utsträckning.
          </note>
          <note>
            Detta är verkligheten och även bakgrunden till min interpellation.
            De här ohyggliga vapnen måste förbjudas.
          </note>
          <note>
            Anna Lindh säger att klusterbomber inte är förbjudna enligt folkrätten
            men att det finns humanitärrättsliga regler. I Haagkonventionen,
            som antogs så tidigt som år 1907, står det faktiskt att projektiler
            eller ämnen som är ägnade att förorsaka onödigt lidande är förbjudna.
            De är alltså egentligen förbjudna.
          </note>
          <note>
            Problemet med klusterbomberna är att de inte kan kontrolleras.
            Ponera att man skulle ha fällt klusterbomber bara mot militärt
            mål. Efter bombningen mot detta militära mål sprider de här små
            projektilerna sig långt utanför målet och under en lång tid efter
            det att själva kriget är över.
          </note>
          <note>
            Anna Lindh har i sitt svar inte besvarat min konkreta fråga angående
            ett moratorium så jag vill upprepa min fråga: Vad avser Anna Lindh
            att göra för att få till stånd ett moratorium i både EU och FN?
          </note>
          <note type="speaker">
            Anf. 17 Utrikesminister ANNA LINDH (s):
          </note>
          <note>
            Fru talman! Vi kan se att det finns väldigt stora risker med
            klusterbomber. De innebär ofta, precis som Berit Jóhannesson säger,
            väldigt stora risker för civilbefolkningen. Därför är det avgörande
            att vi lyckas reglera dem.
          </note>
          <note>
            Vi tror, tyvärr, att det är en oframkomlig väg att säga att vi
            ska ha ett moratorium. Däremot tror vi, eftersom det nu pågår
            förhandlingar om det tidigare vapenprotokollet, att det ska finnas
            möjligheter att försöka få en mycket starkare reglering av vilken
            typ av vapen som används och hur dessa ska utformas för att inte
            orsaka sådana här stora risker för civilbefolkningen.
          </note>
          <note>
            Som exempel kan tas detta med vikten av att klusterbomberna förstörs
            så snart som möjligt så att de inte ligger kvar i marken en längre
            tid. Sett till möjligheterna vet vi att det för vissa vapentyper
            handlar om att de förstörs inom en timme, vilket väsentligt minskar
            riskerna för civilbefolkningen. Det handlar också om hur många
            delar som finns i klusterbomberna för att minska riskerna för
            skador på civilbefolkningen.
          </note>
          <note>
            Genom den här typen av reglering tror vi att det är lättare att
            få till stånd en internationell överenskommelse som faktiskt kan
            minska lidandet för civilbefolkningen.
          </note>
          <note>
            Sedan är det en annan sak att allra bästa sättet att minska lidandet
            för civilbefolkningen är att se till att det över huvud taget
            inte blir krig där klusterbomber kommer till användning.
          </note>
          <note type="speaker">
            Anf. 18 BERIT JÓHANNESSON (v):
          </note>
          <note>
            Fru talman! Naturligtvis är det viktigaste att över huvud taget
            undvika krig. Där är vi väldigt överens.
          </note>
          <note>
            Den konvention om särskilt inhumana vapen som
          </note>
          <note>
            1980 antogs av FN:s generalförsamling trädde i kraft
          </note>
          <note>
            1983. I flera år har diskussioner mer eller mindre aktivt förts
            om att just inkludera klusterbomber i den här konventionen. Det
            har bildats en expertgrupp, och denna expertgrupp har lagt fram
            ett förslag. Jag är väldigt intresserad av att höra om Anna Lindh
            vet vad det är för ett förslag som den här expertgruppen har lagt
            fram.
          </note>
          <note>
            Jag skulle också vilja fråga hur långt man har kommit i de här
            förhandlingarna och om det går att se ett slut på dem - att det
            finns en möjlighet att inom kort se ett slut på detta så att vi
            kan förbjuda det.
          </note>
          <note>
            Vidare skulle jag vilja kommentera detta med ett moratorium.
            Ett sådant skulle nämligen ge mycket tydliga signaler om att världssamfundet
            inte accepterar den här typen av bomber, vilket också betyder
            en signal om att man jobbar vidare med det som Anna
          </note>
          <note>
            Lindh tar upp - att det blir säkrare - och att man över huvud
            taget tar bort sådana här saker ur sina arsenaler. Jag tror att
            det är oerhört väsentligt att vi ger sådana signaler.
          </note>
          <note type="speaker">
            Anf. 19 Utrikesminister ANNA LINDH (s):
          </note>
          <note>
            Fru talman! Vårt hopp är att vi ska kunna ha ett färdigförhandlat
            avtal till november i år - att det är klart för att antas då.
            Om vi klarar det visar sig vid nästa stora möte som äger rum redan
            den 16 juni i
          </note>
          <note>
            Genève. Vår målsättning är alltså att få ett avtal till november.
            Samtidigt får vi inte i tid pressa på så mycket att vi riskerar
            att det blir en sämre förhandling. Det är ju väldigt många och
            viktiga frågor som står på spel.
          </note>
          <note>
            Vad vi från svensk sida har krävt är bland annat att man ska
            stärka protokollet när det gäller den internationella humanitära
            rätten, de förebyggande aspekterna - det gäller då just de tekniska
            exempel som jag tidigare gett - och ansvaret för röjning av explosiva
            lämningar. Det handlar också om skyddet av civila och om efterlevnadsregler
            beträffande konventionen.
          </note>
          <note>
            Det är alltså en rad förslag som kommer att diskuteras i juni.
            Sedan får vi se vilket gehör vi får från andra länder. Tyvärr
            kan vi se att stormakterna -
          </note>
          <note>
            USA, Ryssland och Kina, för att nämna några exempel - har varit
            skeptiska till att försöka reglera explosiva lämningar av krig.
            Vi har alltså en uppförsbacke att passera men vi hoppas att vi
            får ett tillräckligt starkt stöd för våra förslag.
          </note>
          <note type="speaker">
            Anf. 20 BERIT JÓHANNESSON (v):
          </note>
          <note>
            Fru talman! Har de krav som Sverige har ställt på det förebyggande
            och allt annat inkluderats i expertgruppens förslag, eller ska
            det här så att säga arbetas in?
          </note>
          <note>
            När det nu är ett sådant motstånd från vissa länder och vi ser
            de humanitära effekterna av dessa fruktansvärda vapen anser jag
            att ett moratorium skulle ge en signal även till de här länderna
            om att vi inte accepterar detta. Därför tycker jag att ett moratorium
            är oerhört viktigt. Där skulle jag vilja höra en kommentar.
          </note>
          <note>
            Sedan är det naturligtvis också oerhört viktigt att vi arbetar
            mycket intensivt med våra egna minröjningsresurser.
          </note>
          <note>
            Den öppna statistiken för minröjningsresurser visar att antalet
            miljoner som vi satsar faktiskt har sjunkit de senaste åren. Nu
            vet jag att minröjning inkluderas i andra biståndsprojekt. Jag
            tror att det är oerhört väsentligt att vi verkligen sätter in
            alla klutar för att få till stånd en bra minröjning och att Sverige
            fortsättningsvis går i bräschen för att få till stånd detta.
          </note>
          <note type="speaker">
            Anf. 21 Utrikesminister ANNA LINDH (s):
          </note>
          <note>
            Fru talman! Vi har ett ganska bra stöd i expertgruppen för våra
            förslag. Jag vågar inte säga exakt vilka delar expertgruppen har
            antagit. Som vi ser det ligger problemet inte på expertgruppsnivå,
            utan vad man lyckas föra vidare och få acceptans för också på
            den politiska nivån när bland annat de länder som jag nämnde plus
            andra vänder sig mot den här typen av regleringar. Vi tror dock
            att det är på det här sättet vi kan komma framåt. Hade vi krävt
            moratorium hade vi aldrig fått någon diskussion om substansfrågorna,
            och moratoriet hade röstats ned. Det är inte en framkomlig väg.
          </note>
          <note>
            Minröjningen är, avslutningsvis, någonting oerhört viktigt. Jag
            ska gärna kontrollera saken, men jag tror inte att svenska minröjningsinsatser
            har minskat.
          </note>
          <note>
            Det kan vara något enskilt år då de var uppe på en högre nivå,
            men den generella trenden är att våra minröjningsinsatser har
            ökat och att vi hela tiden har ett stort behov av och satsar väldigt
            mycket på minröjning.
          </note>
          <note>
            Det är ett område där Sverige är internationellt erkänt för stora
            insatser. Vi är redan inne i Irak och hjälper till. Alla vi som
            har sett minröjningen på plats vet hur oerhört viktigt det är
            för civilbefolkningen och för att ett land ska kunna återgå till
            ett normalt liv igen.
          </note>
          <note>
            Att förhindra att den här typen av vapen används och en effektiv
            minröjning i efterhand är naturligtvis väldigt avgörande insatser.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2002/03:284 om kurdernas situation
            i den irakiska delen av Kurdistan
          </note>
          <note type="speaker">
            Anf. 22 Utrikesminister ANNA LINDH (s):
          </note>
          <note>
            Fru talman! Erik Ullenhag har i en interpellation frågat hur
            jag avser att agera inom EU och FN för att ett internationellt
            tryck mot Turkiet, Syrien och Iran upprätthålles så att inget
            av dessa länder försöker förhindra ett ökat självstyre i det kurddominerade
            området i norra Irak. Erik Ullenhag frågar också om vilka humanitära
            insatser som Sverige planerar, om jag avser att verka för fredsbevarande
            trupp i området, samt till sist, om jag avser att verka för svensk
            militär medverkan i en eventuell FN-insats i detta område.
          </note>
          <note>
            Sverige och EU har under många år bevittnat de systematiska,
            utbredda och mycket grova kränkningar och brott mot mänskliga
            rättigheter och den humanitära rätten som den förra regimen i
            Irak gjorde sig skyldig till. FN:s säkerhetsråd fördömde i resolution
          </note>
          <note>
            688 från 1991 förtrycket av den irakiska civilbefolkningen i
            många delar av Irak inklusive kurdbefolkat område och konstaterade
            att detta utgjorde ett hot mot internationell fred och säkerhet.
            Säkerhetsrådet har sedan dess noga följt frågan. Skydd för mänskliga
            rättigheter och värnande om den irakiska civilbefolkningen i hela
            Irak är centrala målsättningar i FN:s och
          </note>
          <note>
            EU:s agerande. De senaste veckornas händelser har lett till regimens
            fall. Vi hoppas nu att det sker en markant förbättring av MR-situationen
            i landet.
          </note>
          <note>
            Den svenska regeringen känner stark solidaritet med det kurdiska
            folket. Vi välkomnar den demokratiseringsprocess som påbörjades
            för ett par år sedan i norra Irak och stöder på olika sätt den
            ekonomiska och sociala utvecklingen i området. Sverige stöder
            kurdernas möjligheter att utveckla sitt självstyre i norra Irak
            i enlighet med deras rätt till självbestämmande och som överenskommits
            mellan den tidigare irakiska centralmakten i Bagdad och företrädare
            för befolkningen i norra Irak. Det är angeläget att kurderna ges
            möjlighet att utöva sina mänskliga rättigheter. Kurderna, liksom
            andra minoriteter, har rätt att ha ett eget kulturliv, utöva sin
            religion och använda sitt eget språk.
          </note>
          <note>
            Samtidigt erkänner Sverige Iraks suveränitet, som även omfattar
            de norra delarna av landet. I så gott som samtliga FN-resolutioner
            rörande Irak uppmanas samtliga stater att respektera Iraks suveränitet
            och territoriella integritet. Detta är ett grundläggande krav
            inom folkrätten vilket kvarstår i dag även under ockupationen
            av Irak.
          </note>
          <note>
            Trots detta har jag stor förståelse för den kurdiska civilbefolkningens
            oro inför framtiden, särskilt mot bakgrund av den nuvarande osäkra
            situationen i Irak.
          </note>
          <note>
            Kriget förde visserligen inte med sig någon utländsk inmarsch
            i norra Irak, men varken detta, eller störtandet av diktatorn
            Saddam Hussein, innebär några garantier för framtiden. Oron för
            ingripande kan kvarstå. Under kriget framförde jag denna oro till
            min turkiske kollega, och vid Europeiska rådets möte den
          </note>
          <note>
            21 mars uppmanades Turkiet att avstå från handlingar som kunde
            leda till instabilitet. Återigen måste respekten för Iraks territoriella
            integritet poängteras.
          </note>
          <note>
            I dag, efter att krigshandlingarna av den USA-
          </note>
          <note>
            ledda koalitionen förklarats avslutade och Irak är ockuperat,
            har vi samtidigt en ny situation att förhålla oss till. Koalitionens
            förpliktelser såsom ockupationsmakt regleras i folkrätten, främst
            i den fjärde
          </note>
          <note>
            Genèvekonventionen rörande skydd av civila i väpnad konflikt.
            Ockupationsmakten har i enlighet med detta ett ansvar för att
            upprätthålla säkerheten i landet. Jag förutsätter att koalitionen,
            med USA i spetsen, tar sitt fulla folkrättsliga ansvar för säkerheten
            i hela Irak.
          </note>
          <note>
            Utöver detta vill jag också nämna den av FN upprättade vaktstyrkan
            UNGCI (United Nations Guards
          </note>
          <note>
            Contingent in Iraq), som ger assistans åt internationell personal
            som arbetar med humanitära program i norra
          </note>
          <note>
            Irak. Sverige bidrar konkret till denna säkerhetsskapande styrka
            och är den fjärde största bidragsgivaren med totalt drygt 100
            miljoner kronor i bidrag sedan
          </note>
          <note>
            1991.
          </note>
          <note>
            När det gäller Erik Ullenhags fråga om svenska humanitära insatser
            vill jag nämna följande. Sverige ger sedan ett flertal år humanitärt
            bistånd till norra
          </note>
          <note>
            Irak. Detta bistånd kanaliseras via enskilda humanitära organisationer
            som arbetar inom områden som vatten, sanitet, minröjning, skolor
            och kliniker samt förstahjälpenprogram, men även genom FN:s barnfond
            Unicef. Nu efter kriget torde behoven ånyo behöva ses över.
          </note>
          <note>
            Frågorna om fredsbevarande trupp eller militära
          </note>
          <note>
            FN-insatser i norra Irak är för tidiga att svara på i dagsläget.
            Jag hoppas att sådana inte ska komma att behövas och att den försiktiga
            optimism vi kan tillåta oss i dag, när det gäller norra Iraks
            säkerhet, kan fortsätta.
          </note>
          <note type="speaker">
            Anf. 23 ERIK ULLENHAG (fp):
          </note>
          <note>
            Fru talman! Jag vill inledningsvis tacka utrikesministern för
            svaret. Kurder i olika delar av Kurdistan har under mycket lång
            tid varit utsatta för olika typer av förtryck. Det som har skett
            under Saddam Husseins styre i Kurdistan, tydligast manifesterats
            i ihjälgasningen av 5 000 kurder i Halabja, kanske saknat motstycke
            i det förtryck kurder har utsatts för i regionen.
          </note>
          <note>
            I det sammanhanget, oavsett vad vi tycker om krigsinsatsen, är
            det oerhört glädjande att Saddam
          </note>
          <note>
            Husseins regim har fallit. Det är oerhört glädjande att vi kanske
            kan se en utveckling där förtrycket mot kurder i norra Irak och
            i den delen av Kurdistan minskar.
          </note>
          <note>
            Tittar vi tillbaka i historien är frågan: Vad kommer härnäst,
            och hur stora är spänningarna? Vad gör
          </note>
          <note>
            Turkiet ifall man lyckas nå en federal statsbildning i
          </note>
          <note>
            Irak med ett starkt självbestämmande för kurderna?
          </note>
          <note>
            Vad gör Syrien, och vad gör Iran?
          </note>
          <note>
            Det har hänt en del spännande saker i den irakiska delen av Kurdistan.
            Den demokratiseringsprocess som har pågått nämner utrikesministern
            i svaret. Jag och Folkpartiet delar bilden att det har varit väldigt
            positivt. Men vi ska gå tillbaka och fundera på: Hur var det möjligt
            med en demokratiseringsprocess i den här delen av Irak? Min övertygelse
            är att förutsättningen för att det arbetet har varit framgångsrikt
            är att
          </note>
          <note>
            USA och Storbritannien upprätthöll flygförbudszonen. Min fråga
            till Anna Lindh är: Delar utrikesministern bedömningen att en
            förutsättning var att upprätthålla flygförbudszonen? Om det stämmer,
            att det var en förutsättning att upprätthålla flygförbudszonen,
            hade då Sverige fel när man gång på gång ansåg att detta var i
            strid med folkrätten?
          </note>
          <note>
            Sverker Åström, gammal kabinettssekreterare, skriver då och då
            debattartiklar framför allt i lokaltidningen här i Stockholm.
            Han står ofta för så att säga gårdagens socialdemokratiska utrikespolitik.
            Han skrev vid upptakten till Irakkriget att om USA och
          </note>
          <note>
            Storbritannien anfaller ska Sverige strunta i konsekvenserna
            efteråt och låta USA och Storbritannien sköta återuppbyggnaden
            själva. Normalt sett har utrikesministern varit en bra bit från
            Sverker Åström i ett antal konflikter och situationer runtom i
            världen, men i detta svar är det lite grann samma andas barn i
            resonemanget. Det är fjärde Genèveprotokollet man hänvisar till.
            Man hänvisar till att USA och Storbritannien har ansvar för att
            garantera säkerheten. Sveriges roll verkar i huvudsak vara en
            del viktiga humanitära insatser, men också verkar Sveriges roll
            vara att i internationella sammanhang påpeka vikten av att
          </note>
          <note>
            Turkiet inte går in eller påpeka vikten av olika saker.
          </note>
          <note>
            I det sammanhanget blir frågorna: Hur länge anser utrikesministern
            att det är USA och Storbritannien som ska ha ansvaret? Vore det
            önskvärt om ansvaret för säkerheten i Irak gick över till FN och
            fick en FN-
          </note>
          <note>
            flagg? Om det vore önskvärt, vad är i så fall Sveriges roll?
          </note>
          <note>
            I någon mening måste vi försöka agera på den utrikespolitiska
            scenen och inte bara passivt följa John och säga att den frågan
            är för tidigt väckt. Vad vill
          </note>
          <note>
            Sverige? Vill Sverige att det ska vara FN som på sikt tar ansvar
            för säkerheten i Irak eller ska vi låta USA
          </note>
          <note>
            ta det ansvaret?
          </note>
          <note>
            En del av de insatser man har gjort i norra Irak och som nämns
            i svaret är mycket bra. Planeras det ytterligare humanitära insatser
            eller befinner vi oss i dagsläget i en situation där man på Regeringskansliet
            under Anna Lindhs ledning ser över insatserna? Finns det något
            planerat?
          </note>
          <note type="speaker">
            Anf. 24 Utrikesminister ANNA LINDH (s):
          </note>
          <note>
            Fru talman! Jag tror inte att det finns något land som har stött
            kurdernas kamp lika mycket som Sverige har gjort. Det är ju internationellt
            omvittnat att vi har stött att kurdernas möjligheter till mänskliga
            rättigheter och kulturella rättigheter ska fungera i praktiken.
          </note>
          <note>
            Den rädsla som finns i Erik Ullenhags fråga för att man nu ska
            få se övergrepp mot norra Irak från Turkiet, Syrien och Iran trodde
            jag berodde på att frågan är ställd för ett antal veckor sedan.
            Det har väl visat sig att det inte riktigt fanns fog för den typen
            av oro.
          </note>
          <note>
            Vi hoppas att det också kommer att bestå. Nu finns det klara
            åtaganden från inte minst Turkiet. Det finns en väldigt tydligt
            markering från Turkiet om att man inte tänker försöka destabilisera
            läget i norra Irak. Det finns inte heller något anledning att
            tro att Syrien eller Iran ska försöka gå in och destabilisera
            läget i norra Irak. Jag förutsätter att även Erik Ullenhag kan
            känna sig lite lugnare på den punkten i dag.
          </note>
          <note>
            Var överflygningarna en förutsättning för att vi skulle få en
            positiv utveckling i norra Irak? Jag vill inte gå så långt som
            att säga att det var en förutsättning, men det fanns naturligtvis
            klara positiva aspekter på överflygningarna. Det är också därför
            som Erik
          </note>
          <note>
            Ullenhag inte har hört mig fördöma överflygningarna här i kammaren
            under den tid som de har pågått. Jag har hela tiden klart deklarerat
            att det är ett problem med militära överflygningar som inte har
            ett folkrättsligt stöd, men de har samtidigt haft en bra verkan
            för att skydda kurderna i norra Irak. Det är viktigt att man kan
            föra den typen av nyanserad utrikespolitisk debatt. Det hoppas
            jag att även Erik Ullenhag kan.
          </note>
          <note>
            Vad vill vi göra när det gäller återuppbyggnaden?
          </note>
          <note>
            I det här läget bör självfallet alla länder gemensamt arbeta
            för att återge FN en möjlighet att ge legitimitet åt återuppbyggnaden
            av Irak och en irakisk regeringen.
          </note>
          <note>
            I dagsläget är dock säkerheten på marken så dålig att det är
            ockupationsmakten som, i enlighet med
          </note>
          <note>
            Genèvekonventionen, måste upprätthålla säkerheten på marken.
            Det är alla eniga om i dag. Det är därför som det var glädjande
            att den FN-resolution som vi fick förra veckan ger tillbaka auktoriteten
            till FN, men man ska återuppta diskussionen om ett år. Under den
            närmaste tolvmånadersperioden är det - och det känner väl Erik
            Ullenhag till - ockupationsmakten som har ansvaret för säkerheten.
            FN:s ställning stärks dock. Om ett år utvärderar man situationen
            igen.
          </note>
          <note>
            Sverige, liksom andra länder, ser i dag över vad vi kan göra
            när det gäller den humanitära säkerheten och vad vi i framtiden
            kan göra när det gäller återuppbyggnaden. När det gäller det akuta
            säkerhetsläget är det enligt alla internationella regler och enligt
            vett och förnuft dagens ockupationsmakter som bör ta sitt ansvar.
          </note>
          <note type="speaker">
            Anf. 25 ERIK ULLENHAG (fp):
          </note>
          <note>
            Fru talman! Jag delar den sistnämnda bedömningen. Jag försöker
            titta lite framåt. Ibland är svensk utrikespolitik som en slalombana.
            Man säger att det är nyanserat, och så tycker man att man är klok
            av den anledningen.
          </note>
          <note>
            Utrikesministern står i denna kammare och säger att det i och
            för sig är bra med överflygningarna, men de saknar folkrättsligt
            stöd, och det är ett problem.
          </note>
          <note>
            Vad betyder det? Vad hade det betytt om det hade varit Sverige
            som hade kunnat fatta det beslutet?
          </note>
          <note>
            Samtidigt deklareras det alltid mycket tydligt från svensk sida
            att folkrätten ska följas. Göran Persson gör det och använder
            folkrätten i bestämd form i alla möjliga sammanhang, och ibland
            även omöjliga. Om överflygningarna stred mot folkrätten, var det
            då rätt eller fel att de genomfördes? Det är den avgörande frågan.
          </note>
          <note>
            Grundproblemet är ju att folkrätten skapas av staters agerande.
            Om Sverige anser att det är riktigt att skydda en minoritet som
            håller på med ett demokratiskt projekt i den irakiska delen av
            Kurdistan, har det faktiskt betydelse för hur vi formar folkrätten
            framöver. Jag tillhör dem som anser att den senaste insatsen i
            Irak har ett mycket bräckligt folkrättsligt stöd.
          </note>
          <note>
            Hade argumentationen varit att man skulle gå in militärt i Irak
            för att Saddam Hussein skulle falla, det vill säga en Tony Blairsk
            argumentation, hade jag tyckte att det hade varit riktigt. Då
            hade man kunnat få en utveckling av folkrätten från Kosovo och
            framåt. Men det är här Sverige ofta smiter undan ansvar.
          </note>
          <note>
            Det gjorde man när det gällde överflygningarna.
          </note>
          <note>
            Den grundläggande frågan är: Skulle USA och
          </note>
          <note>
            Storbritannien har struntat i att skydda kurderna i den irakiska
            delen av Kurdistan?
          </note>
          <note>
            Sedan har vi den lite längre frågan: Vad ser Sverige som sitt
            ansvar? Om man ska ha ett amerikanskt perspektiv på saker är det
            väl ganska lätt att förstå resonemanget i USA som säger: Vi lyssnar
            gärna på
          </note>
          <note>
            Europa. Det är viktigt att ha en dialog. Men Europa ställer aldrig
            upp varken ekonomiskt eller militärt.
          </note>
          <note>
            När någonting sedan har skett är det USA som ska fortsätta att
            ta ansvar för det.
          </note>
          <note>
            Det skulle vara bra med ett deklarerande av vad som sker om tolv
            månader och vad Sveriges inställning är till att ta ett ansvar
            för säkerheten. Om det fattas ett beslut om FN-insatser i området,
            kommer
          </note>
          <note>
            Sverige i så fall att delta? Eller kommer vi att sitta vid sidan
            om och säga att det är ett problem att Saddam
          </note>
          <note>
            Hussein föll därför att han anfölls på fel sätt, vi i
          </note>
          <note>
            Sverige tänker fortsätta att leva i en värld som egentligen inte
            finns och vi vill inte ta ansvar för situationen? Ibland är ju
            faktiskt svensk utrikespolitik precis på det sättet.
          </note>
          <note>
            Det som är spännande på den internationella scenen är att det
            ofta går ganska fort. Den här interpellationen skrevs under ett
            pågående Irakkrig. Då var min oro för Turkiets agerande större.
            Sedan har det funnits en oerhörd tydlighet från EU:s sida. Jag
            vet att det har funnits en tydlighet från utrikesministerns sida.
            Jag ska väl säga något positivt i dessa mera negativa angrepp.
            Det har funnits en oerhörd tydlighet från USA:s sida som har gjort
            att Turkiet har kommit med de utfästelser som man nu har gjort.
            Det innebär visserligen att jag kan vara lite lugnare i dag än
            för två månader sedan, men samtidigt vet vi hur det politiska
            systemet ser ut i Turkiet. Vi vet att parlamentet och de politiskt
            folkvalda visserligen har en linje, men i huvudsak styrs Turkiet
            i den här typen av avgörande frågor av militära krafter. I det
            läget, när
          </note>
          <note>
            Turkiet inte har kommit med mer än en deklaration, är det klart
            att min oro finns kvar. Där är tydligheten från världssamfundets
            sida oerhört stark.
          </note>
          <note>
            Jag tror också att det skulle vara väldigt välgörande för hela
            den internationella världsordningen om man fick en situation med
            en bredare koalition som på sikt tar ansvar för säkerheten och
            återuppbyggnaden av Irak. Då skulle man lite grann kunna undergräva
            den konflikt som i dag finns mellan västvärlden och delar av de
            muslimska länderna.
          </note>
          <note type="speaker">
            Anf. 26 Utrikesminister ANNA LINDH (s):
          </note>
          <note>
            Fru talman! Ska man tala om slalombanor är
          </note>
          <note>
            Folkpartiets sicksackande mellan att Sverige omedelbart ska skicka
            trupp till kriget, att Sverige inte ska delta i kriget och att
            Sverige ska vara någon annanstans ett bättre exempel på detta
            än den väldigt tydliga, konsekventa politik som regeringen för.
            Det handlar om att försöka utveckla folkrätten, men vi ska göra
            det på ett sådant sätt att det inte innebär en internationell
            anarki. Det handlar helt enkelt om att de beslut, vare sig det
            handlar om massförstörelsevapen, regimförändringar eller att skydda
            minoriteter, som man behöver fatta bör förankras i FN. Därför
            bör vi arbeta för en ordning där den typen av beslut kan fattas
            i FN:s säkerhetsråd. Det får inte bli så att de stora staterna
            själva bestämmer dagordningen.
          </note>
          <note>
            Överflygningarna var ett exempel på något som nog behövde göras.
            Men det hade varit bättre att arbeta för att dessa fick ett stöd
            i säkerhetsrådet. I den situationen vi har nu efter Irakkriget
            finns det en risk att andra länder kommer att använda Irakkriget
            som ett exempel och säga att i det här fallet kunde USA
          </note>
          <note>
            använda rätten till förebyggande attack, och då har vi rätten
            till förebyggande attack. Jag är inte så säker på att vare sig
            Erik Ullenhag eller jag i det fallet kommer att tycka att det
            ger bra resultat och att det är en bra utrikespolitisk utveckling.
          </note>
          <note>
            När det gäller återuppbyggnaden finns det en tydlig linje i den
            senaste FN-resolutionen. Det är väldigt bra att länderna i FN:s
            säkerhetsråd och USA kunde kompromissa ihop sig om en roll för
            FN och en tydlig ledning för FN i framtiden. Däremot behöver vi
            när vi ska diskutera svensk medverkan med militära trupper ha
            förutsättningarna bättre klara för oss innan vi fattar beslut.
            Det är helt enkelt grunden för en ansvarsfull utrikespolitik.
          </note>
          <note>
            I dagsläget är det ockupationsmakten som ska ta ansvar för säkerheten.
            Sverige kommer att ställa upp både humanitärt och för återuppbyggnad,
            men vi vill när det gäller säkerheten avvakta tills vi ser hur
            utvecklingen blir och vad FN de facto beslutar om. Det är definitivt
            inte att smita ifrån sitt ansvar, utan det är att ha en tydlig
            och ansvarsfull utrikespolitik, något som vi har haft hela tiden
            och tänker fortsätta att ha.
          </note>
          <note type="speaker">
            Anf. 27 ERIK ULLENHAG (fp):
          </note>
          <note>
            Fru talman! Vi fastnar här i historieskrivningen, och den kan
            alltid vara intressant. Det som Folkpartiet sade i höstas var
            att om det blir ett FN-beslut om en militär intervention mot Irak,
            bör Sverige delta för att ta ett internationellt ansvar. Det blev
            inget FN-beslut, och då är det också ganska naturligt att man
            inte längre kräver ett deltagande.
          </note>
          <note>
            Det häpnadsväckande i den diskussionen var att det framstod som
            uppenbart glasklart för den svenska regeringen att vi aldrig skulle
            delta i en militär intervention - för det vill man i svaret. Vi
            försökte titta framåt och se vad som händer vid en FN-insats.
            Ska
          </note>
          <note>
            Sverige i så fall delta eller inte? Rimligtvis borde
          </note>
          <note>
            Sverige, om man nu tror på FN-systemet, i en sådan situation
            kunna delta. Om man verkligen vill skapa en världsordning där
            det inte som i dag bara är den stora makten USA som bestämmer
            agendan, bygger det också på att andra länder som kanske har en
            annan utrikespolitik eller en annan vision om förhållandena deltar
            när det behövs. Annars kommer vi aldrig att få en ömsesidig förståelse
            över Atlanten för den här typen av situationer.
          </note>
          <note>
            Det resonemang som Anna Lindh nu för om det felaktiga med en
            förebyggande attack kan man ju alltid föra. Det fördes mot Kosovoinsatsen.
            Den sannolika utvecklingen efter Kosovoinsatsen är väl att man
            i alla fall enligt FN:s generalsekreterare Kofi
          </note>
          <note>
            Annan har ett slags humanitär intervention, som man kan ta till.
            Det var inte en sådan man tog till mot Irak, men man kan sätta
            in en sådan.
          </note>
          <note>
            Det är alltid ett problem att utveckla folkrätten.
          </note>
          <note>
            Man kan alltid säga att det är bättre att den står stilla och
            att ingenting sker.
          </note>
          <note>
            Den frågeställning som fortfarande inte riktigt är besvarad är
            följande: Vad ska Sverige i framtiden säga, om det fattas ett
            beslut om att FN ska ta över ansvaret för säkerheten under FN-flagg
            i Irak och om det sker om ett eller ett och ett halvt år? Borde
            Sverige delta i en sådan eller inte, militärt och på annat sätt?
          </note>
          <note type="speaker">
            Anf. 28 Utrikesminister ANNA LINDH (s):
          </note>
          <note>
            Fru talman! Om Erik Ullenhag har lyssnat på mig tidigare i kammaren
            vet han att jag aldrig - och det ska jag inte göra - svarar på
            hypotetiska frågor. Det är riksdagens partier och regeringen som
            gemensamt avgör vilka insatser Sverige deltar i humanitärt. Så
            osäkert som läget är för närvarande kan vi inte utlova ett ställningstagande
            från svensk sida om ett år. Det återstår att se hur läget är då,
            vilka förutsättningarna är och vilka förfrågningar Sverige får.
          </note>
          <note>
            Men det är också viktigt, fru talman, att titta på vad det är
            som styr intresset. Ska vi styra intresset bara dit där CNN och
            de övriga stora nyhetskanalerna finns, eller ska Sverige faktiskt
            ta ett ansvar i enlighet med gammal svensk tradition för att också
            se till att konflikter som drabbar civilbefolkningen väldigt hårt
            i områden där CNN inte är får uppmärksamhet?
          </note>
          <note>
            Jag tänker till exempel på Kongo, det senaste exemplet på ett
            svenskt beslut om en FN-insats. I det första läget ska över 90
            svenska soldater om några veckor - de första åker redan i dagarna
            - till Kongo för att bidra till FN-insatsen MONUC. Vi håller på
            att undersöka förutsättningarna för att ytterligare bidra till
            säkerheten i Kongo genom att eventuellt kunna ställa upp i den
            FN-styrka som just nu diskuteras.
          </note>
          <note>
            Också detta är ett exempel på att Sverige tar ett ansvar och
            är berett att delta där detta verkligen har en stor betydelse
            - där vi bidrar till FN:s legitimitet, där vi ser till att FN
            tidigt kan engagera sig för att undvika att ytterligare människoliv
            går till spillo i Kongo.
          </note>
          <note>
            Detta står kanske inte högst på CNN:s dagordning och därmed kanske
            inte heller högst på Erik Ullenhags dagordning, men jag tycker
            att det handlar om ett moraliskt ansvar och en folkrättslig förpliktelse.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2002/03:288 om utvecklingen i Latinamerika
          </note>
          <note type="speaker">
            Anf. 29 Utrikesminister ANNA LINDH (s):
          </note>
          <note>
            Fru talman! Sermin Özürküt har ställt ett antal frågor till mig
            angående utvecklingen i Latinamerika, bland annat beträffande
            uppföljning av biståndet till narkotikabekämpningen i Colombia,
            svenska initiativ i FN, EU och andra internationella organisationer
            för att få stopp på det politiska våldet i Bolivia samt om stöd
            till de sociala reformrörelserna i Brasilien och
          </note>
          <note>
            Venezuela.
          </note>
          <note>
            Sverige är den tredje största bidragsgivaren till
          </note>
          <note>
            FN:s program för narkotikabekämpning, UNDCP. Av vårt årliga bidrag
            på 40 miljoner kronor går 5 miljoner till Latinamerika. I Latinamerika
            satsar UNDCP
          </note>
          <note>
            framför allt på Colombia och Bolivia. Pengarna går till stöd
            för alternativa grödor och alternativ utveckling, policystöd och
            preventiva åtgärder mot drogkonsumtion. I år ger Sida också ett
            litet stöd till
          </note>
          <note>
            UNDP för att bekosta ett pilotprojekt om alternativa grödor i
            provinsen Bolívar.
          </note>
          <note>
            Jag ser för närvarande ingen anledning att tillsätta någon utredning
            för att tillse att det svenska biståndet inte används för gerillabekämpning.
            Det är förstås tänkbart att vårt bistånd leder till minskade inkomster
            för gerillan, eftersom den - vilket Sermin Özürküt också påpekar
            - får en stor del av sina intäkter från drogproduktionen. Det
            är bara positivt om drogintäkterna minskar.
          </note>
          <note>
            Oroligheterna i Bolivia har många orsaker. Landet har i många
            år styrts av diktatorer, och de senaste årens demokrati har väckt
            förhoppningar som bara delvis har infriats.
          </note>
          <note>
            Flera i-länder, däribland Sverige, bedriver utvecklingssamarbete
            med Bolivia. Eftersom vårt bistånd har som mål att minska fattigdomen
            är det ägnat att indirekt bidra till bättre stabilitet och en
            demokratisk utveckling. Dessutom gör Sida insatser som är direkt
            avsedda att minska sociala spänningar. Dit hör stödet till ombudsmannaämbetet,
            förbättring av valsystemet, förvaltningsreformer och decentralisering.
          </note>
          <note>
            Sida bidrar också till svenska enskilda organisationer som arbetar
            med bolivianska partner. Landet hör till de länder som både Sverige
            och EU prioriterar i regionen. De här frågorna diskuterar vi fortlöpande
            med de andra medlemsstaterna i EU och med berörda FN-
          </note>
          <note>
            organ.
          </note>
          <note>
            Valet av president Lula da Silva har väckt stora förväntningar
            i Brasilien. Den nya regeringen har goda förbindelser med hela
            närområdet och med de stora i-landsblocken. Statsminister Göran
            Persson var en av de ledare som besökte den nye presidenten i
            samband med att denne tillträdde sin post. Eftersom
          </note>
          <note>
            Brasiliens BNP per capita är så pass hög hör landet inte till
            våra prioriterade biståndsmottagare i Latinamerika. Sida stöder
            dock även här en rad folkrörelsers bistånd. Brasilien är det näst
            största mottagarlandet i Latinamerika för stöd via svenska enskilda
            organisationer, uppgående till 18 miljoner kronor. Deras bistånd
            är ägnat att stärka det civila samhället och främja sociala mål,
            demokrati och mänskliga rättigheter.
          </note>
          <note>
            Inte heller Venezuela hör till de länder som prioriteras i regeringens
            regionstrategi för Sydamerika.
          </note>
          <note>
            Svenska enskilda organisationer, främst Rädda Barnen, fick dock
            förra året 662 000 kr för verksamhet i landet.
          </note>
          <note>
            Folken i Brasilien och Venezuela har givetvis rätt att välja
            sin egen framtid, och denna rätt utövar de numera också, såväl
            genom parlamentsval som genom folkomröstningar. Den spända situationen
            i
          </note>
          <note>
            Venezuela förefaller att ha blivit litet lugnare. Landet har
            en relativt lång tradition av demokratiskt styre, och i den polarisering
            som har uppstått är det angeläget att båda sidor besinnar sitt
            ansvar för att respektera den demokratiska ordningen. Vad utomstående
            makter beträffar konstaterar jag att omvärlden snabbt tog avstånd
            från kuppförsöket i Venezuela. Både regering och opposition i
            Venezuela har välkomnat dem som har skyndat till för att efter
            förmåga försöka bidra till stabiliteten: OAS generalsekreterare
            César
          </note>
          <note>
            Gaviria, fredspristagaren Jimmy Carter och en särskild vängrupp
            bestående av Brasilien, Förenta staterna, Chile, Mexiko, Spanien
            och Portugal.
          </note>
          <note type="speaker">
            Anf. 30 SERMIN ÖZÜRKÜT (v):
          </note>
          <note>
            Fru talman! Jag tackar minister för svaret. Det är ett omfattande
            svar, men det finns vissa delar där jag skulle vilja har en lite
            mer handfast information.
          </note>
          <note>
            Dessa delar får vi ta med oss i diskussionen.
          </note>
          <note>
            Min avsikt med den här interpellationen är att väcka uppmärksamhet
            kring USA:s inblandning i de latinamerikanska länderna och skaffa
            fram ytterligare information.
          </note>
          <note>
            Jag skulle kort vilja kommentera vissa delar av ministerns svar.
            Ministern sade att Sveriges stöd går till alternativa grödor i
            Bolivia. Det här stödet är mycket positivt i sig, men det borde
            ske i sitt rätta politiska sammanhang. De bolivianska bönderna,
            både de som odlar koka och de som inte gör det, kräver att infrastrukturen
            ska byggas ut på ett sådant sätt att deras produkter når marknaden.
            Om nu den bolivianska regeringen var intresserad av att de bolivianska
            bönderna odlade annat än koka skulle det krävas bättre vägar och
            en bättre infrastruktur, men det vill på inga villkor den bolivianska
            regeringen åta sig. Man låter i stället rika bönder skjuta fattiga
            bönder.
          </note>
          <note>
            Utrikesministern säger att det har skett en hel del förbättringar,
            men dessa förändringar är förhållandevis små. Det som utrikesministern
            kallar decentralisering förtjänar inte namnet. Vad det handlar
            om är inte decentralisering utan privatisering, privatiseringar
            av den arten att de ökar klasskillnaderna, vilket i sin tur undergräver
            demokratin. Privatiseringar innebär att stora delar av samhällslivet
            undantas från demokratiskt beslutsfattande.
          </note>
          <note>
            Den senaste tiden har också desinformationen om utvecklingen
            i Venezuela varit omfattande. Det finns en sådan tendens i vad
            ministern säger nu. Det som kallas strejk är en aktion genomförd
            av ett antal personer i nyckelställning i olika företag. Det är
            inte de vanliga arbetarna vid företagen som strejkar.
          </note>
          <note>
            Sist vill jag säga några ord om Sveriges roll i narkotikabekämpningen.
            Ministern säger att Sverige är den tredje största bidragsgivaren
            till FN:s program för narkotikabekämpning. I Latinamerika satsas
            framför allt på Bolivia och Colombia. Våldet i Colombia ökar dagligen
            med mord på MR-aktivister, fackföreningsledare, journalister och
            politiskt aktiva vänsteranhängare som i colombianska kommunistpartiet.
            Flera av dessa mord och förföljelser utförs av paramilitären i
            Colombia som har tydliga kopplingar till narkotikahandeln.
          </note>
          <note>
            Tidigare i år har Sverige kontaktat Colombia för att utveckla
            samarbetet med den colombianska regeringen kring narkotikabekämpningen.
            Jag skulle vilja fråga utrikesministern om man har kommit överens
            med den colombianska regeringen om narkotikabekämpning, och i
            så fall hur detta avtal ser ut.
          </note>
          <note>
            Det vore också önskvärt att veta hur mycket pengar
          </note>
          <note>
            Sverige kommer att bidra med framöver och till hur stor del den
            svenska regeringen kan garantera att dessa pengar ej används till
            annan verksamhet än narkotikabekämpning.
          </note>
          <note type="speaker">
            Anf. 31 Utrikesminister ANNA LINDH (s):
          </note>
          <note>
            Fru talman! Jag börjar med de principiella frågorna. Det är klart:
            Den liberaliseringsvåg och de privatiseringar som vi såg under
            90-talet skedde inte alltid på rätt sätt. Jag tror dock att det
            finns ett antal exempel på att privatiseringar bidrog till att
            öka effektiviteten och dessutom öka insynen. Men det fanns också
            exempel på motsatsen. Det här tror jag att de latinamerikanska
            ekonomierna har lärt sig av, precis som många andra länder världen
            runt. I dag, när vi bidrar med bistånd och på olika sätt bidrar
            till en utveckling i Latinamerika, sker det också med en annan
            syn på hur privatiseringar och liberaliseringar ska genomföras.
          </note>
          <note>
            När det gäller själva narkotikabekämpningen - det är oerhört
            många frågor som tas upp här - handlar det inte bara om att bekämpa
            narkotikan. Det är viktigt att bekämpa narkotikan, men det handlar
            inte bara om det. Det handlar också om att ge särskilt de fattiga
            småbönderna ordentliga alternativ. Det gör man genom att hjälpa
            till med andra grödor. Det gör man genom att också hjälpa till
            med en infrastruktur så att de kan sälja sina grödor. Men under
            tiden, som i fallet
          </note>
          <note>
            Bolivia, måste vi ändå fortsätta säga att vi inte kan acceptera
            kokaproduktionen. Därför är det viktigt att vi också till de bolivianska
            bönderna framför att vi inte kan acceptera kokaproduktionen. Vi
            får arbeta med alternativa grödor, och vi får fortsätta arbeta
            parallellt med infrastrukturen, men problemet för de bolivianska
            bönderna är att de är trängda både av staten, som interpellanten
            talar om, och av Evo Morales och hans politiska parti, MAS, som
            kräver att man i något slags solidaritet fortsätter med kokaodlingar.
          </note>
          <note>
            När det gäller Colombia har den svenska regeringen länge varit
            engagerad för fredsförhandlingar.
          </note>
          <note>
            Vi vet att både gerillarörelsen och paramilitären använder narkotikainkomster.
            Det är det som gör kriget så långvarigt, och det är det som gör
            kriget så grymt, och det är de vanliga invånarna och bönderna
            som drabbas av det. Även här är det viktigt att vi fortsätter
            att arbeta för att få bort narkotikaodlingarna, för att få slut
            på våldsamheterna från både paramilitär och
          </note>
          <note>
            FARC-gerilla och för att försöka återfå fredsförhandlingar som
            gör att man kan få fred i Colombia.
          </note>
          <note>
            När det gäller bidragen är det i år så att vi ger
          </note>
          <note>
            UNDCP 40 miljoner kronor per år. En stor del av detta går till
            Colombia och Bolivia. Vad gäller framtiden har vi inte tagit fram
            exakta resurser än.
          </note>
          <note type="speaker">
            Anf. 32 SERMIN ÖZÜRKÜT (v):
          </note>
          <note>
            Fru talman! Jag tackar utrikesministern för svaret, men fortfarande
            vet jag inte om Sveriges regering har haft ett avtal med den colombianska
            regeringen om narkotikabekämpning och i så fall vad innehållet
            består av.
          </note>
          <note>
            Jag återgår till Venezuela. Venezuela styrs sedan
          </note>
          <note>
            1998 av en folkvald president som också är militär,
          </note>
          <note>
            Hugo Chávez Frías. Chávez har gått hårt åt de gamla privilegierade
            eliter som hade livslång lön och tillgång till livvakter. Bara
            detta inbringar 125 miljoner dollar per år till statskassan. Chávez
            sade att han skulle vara den sista presidenten som svor eden till
            denna överklassens konstitution och lovade att ändra den med folkets
            stöd. Han gjorde det.
          </note>
          <note>
            Enligt den "folkomröstade" nya konstitutionen är allt vatten
            nationens offentliga egendom. Lagen ska utgöra det nödvändiga
            regelverk som garanterar vattenskydd och vattenanvändning med
            respekt för vattnets ekologiska kretsgång och samhällsplanering.
          </note>
          <note>
            Enligt konstitutionen fick hemmafruar rätt att få pension. Ursprungsbefolkningen
            fick sina rättigheter erkända i lagen. På en kontinent där polisen
            och militären har varit de besuttnas försvarare och använt smutsiga
            metoder för att hålla fattiga människor i schack delar den civil-militära
            unionen ut mat och har tältsjukhus i svårtillgängliga områden.
          </note>
          <note>
            Den nämnda utvecklingen gör att oppositionen, som är van vid
            demokratier med latinamerikanska förtecken, känner sina privilegier
            hotade och har rustat för eventuellt motstånd. Det första var
            försöket att störta presidenten förra året. Det andra var den
            så kallade strejken, som mera var en lockout, som nu har trappats
            upp till att inbegripa bombdåd och början av paramilitära aktioner.
            På andra sidan har amerikanska banker fryst venezuelanska tillgångar.
          </note>
          <note>
            Man kan alltid dra en lättnadens suck i Sverige över att andra
            har ingripit och protesterat mot USA.
          </note>
          <note>
            När så allvarliga saker inträffar som USA:s sabotage mot Venezuela
            kan man inte bara konstatera att andra protesterar. Jag undrar
            om regeringen har någon som helst tanke på att bidra till en fredlig
            dialog mellan oppositionen och regeringen.
          </note>
          <note type="speaker">
            Anf. 33 Utrikesminister ANNA LINDH (s):
          </note>
          <note>
            Fru talman! Det här visar också på problemen i att försöka klara
            av hela den latinamerikanska kontinenten i ett interpellationssvar.
            Därför får det bli korta svar och kommentarer till de olika frågorna.
          </note>
          <note>
            Avtalet med Colombia har UNDCP ingått, inte den svenska regeringen.
            Den svenska regeringen stöder självfallet, som jag sade, både
            fredssamtalen, alternativa grödor, narkotikabekämpning och arbetet
            för mänskliga rättigheter vilket vi ett flertal gånger har tagit
            upp med Colombias regering. Sverige har ett starkt engagemang
            i Colombia. Vi menar att det handlar om att hjälpa Colombia till
            fred och demokrati men också om att minska narkotikaproduktionen
            så att vi får mindre knark på Stockholms gator och på gatorna
            runtom i Sverige, för att uttrycka sig i klartext. Vi har ett
            egenintresse av det.
          </note>
          <note>
            När det gäller Venezuela vill jag säga kort att läget just nu
            har lugnat ned sig. Vi kan inte göra det så enkelt för oss att
            vi ser den ena sidan som god och den andra som ond. Det här är
            ett exempel på att det har varit ett långvarigt maktmissbruk och
            politisk korruption. Det har blivit låsningar i den politiska
            processen som är olyckliga. Här måste både regering och opposition
            i Venezuela ta ett ansvar för att få en dialog så att man kommer
            ur de nuvarande låsningarna. Det finns klara problem när det gäller
            att följa och respektera demokrati, rättsväsende med mera från
            båda sidor. Nu måste de gemensamt försöka ta sitt ansvar för att
            komma ur den låsta situationen.
          </note>
          <note type="speaker">
            Anf. 34 SERMIN ÖZÜRKÜT (v):
          </note>
          <note>
            Fru talman! Jag håller med ministern om att det är näst intill
            omöjligt att ta upp allt om ett så stort område som Latinamerika
            i ett interpellationssvar. Därför vill jag rikta uppmärksamheten
            på en aktuell fråga.
          </note>
          <note>
            Det är ett välkänt faktum att det säljs paketresor till Sverige
            i Bolivia. De som säljer resorna lovar att det ingår arbetstillstånd
            och bostad samt att någon möter på Arlanda flygplats för att ta
            hand om personen som köpt paketresan. När personen kommer till
          </note>
          <note>
            Sverige visar det sig att allt detta är en lögn. Resorna annonseras
            både i tidningar och på TV. De som köper resorna är i huvudsak
            från de fattigaste områdena i
          </note>
          <note>
            Bolivia, där familjer skuldsätter sig för att en person ska kunna
            resa till Sverige, betala tillbaka skulden och skapa en bättre
            framtid för dem där hemma. Resultatet blir en ekonomisk konkurs
            för drabbade familjer.
          </note>
          <note>
            Vad tänker utrikesministern göra för att folk i Bolivia inte
            ska bli lurade med falska paketresor? Det vore önskvärt att få
            veta om den svenska regeringen har någon utarbetad strategi för
            hur man ska förebygga att detta inte upprepas i andra länder,
            med tanke på det tidigare exemplet i El Salvador 2001.
          </note>
          <note type="speaker">
            Anf. 35 Utrikesminister ANNA LINDH (s):
          </note>
          <note>
            Fru talman! Det ställs många frågor i interpellationen. Det här
            är en fråga som, såvitt jag ser, inte ställs i interpellationen.
            Jag föreslår att interpellanten ställer en skriftlig fråga, för
            att få ett ordentligt uttömmande svar.
          </note>
          <note>
            Vi försöker att informera både genom ambassader och konsulat
            i de länder där vi får den här typen av problem. Vi har haft det
            förut i andra länder. Vi försöker nu sätta in åtgärder i Bolivia.
            Det är självklart en fråga om att informera så mycket som möjligt
            för att se till att de här problemen kan undvikas. Jag föreslår
            att interpellanten ställer en skriftlig fråga om exakt vilka informationsinsatser
            som görs.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2002/03:298 om den israeliska arméns
            behandling av internationella aktivister
          </note>
          <note type="speaker">
            Anf. 36 Utrikesminister ANNA LINDH (s):
          </note>
          <note>
            Fru talman! Gustav Fridolin har frågat statsministern om han
            avser att kritisera Israels våld mot internationella fredsaktivister,
            om han avser att kritisera Israels ockupation av de palestinska
            områdena och israeliskt våld och övergrepp mot det palestinska
            folket, vilka åtgärder statsministern ämnar vidta för att skydda
            de svenska fredsaktivister som befinner sig på de ockuperade områdena
            och om han avser att verka för en stadig internationell närvaro
            inom FN:s ram för att säkerställa att den israeliska armén inte
            kränker palestinier.
          </note>
          <note>
            Interpellationen har överlämnats till mig för besvarande.
          </note>
          <note>
            Regeringen delar Gustav Fridolins uppfattning att
          </note>
          <note>
            Israels agerande på de ockuperade områdena är oacceptabelt. Israel
            har naturligtvis rätt att bekämpa terrorism, men inte med medel
            som bryter mot den internationella humanitära rätten och de mänskliga
            rättigheterna. Hit hör utomrättsliga avrättningar, kollektiva
            bestraffningar, bristande rättssäkerhet och att oskyldiga civila
            dödas.
          </note>
          <note>
            Regeringen har vid flera tillfällen kritiserat den israeliska
            ockupationen och begärt att de israeliska styrkorna dras tillbaka
            från palestinska områden.
          </note>
          <note>
            Sverige och EU har påtalat kränkningarna av den internationella
            humanitära rätten och de mänskliga rättigheterna vid de associeringsrådsmöten
            som hålls med Israel i enlighet med associeringsavtalet. Vi har
            även framfört kritik inom FN och inom ramen för de bilaterala
            relationerna med Israel. Det avser vi att fortsätta att göra,
            så länge det behövs.
          </note>
          <note>
            Även om en omstart i fredsprocessen nu förefaller ligga inom
            räckhåll är situationen på de palestinska områdena fortfarande
            djupt oroande. Det är därför positivt om enskilda organisationer
            engagerar sig i försöken att reducera våldet och öka respekten
            för mänskliga rättigheter. Det är djupt olyckligt om personer
            som arbetar för fred kommer till skada genom att de utsätts för
            våldshandlingar. Israel måste visa besinning i sitt handlande
            på de palestinska områdena.
          </note>
          <note>
            Frågan om en internationell fredsstyrka på de palestinska områdena
            har aktualiserats vid ett flertal tillfällen under de senaste
            åren. Sverige och EU står sedan länge bakom kravet på en internationell
            närvaro i regionen. Det finns dock problem: En sådan styrka kräver
            parternas godkännande, såvida inte säkerhetsrådet tvingar fram
            en insats under FN-stadgans kapitel VII. Frågan om styrkans säkerhet
            måste också lösas. Israel har hittills inte accepterat omvärldens
            krav på internationell närvaro och säkerhetsrådet har inte varit
            förmöget att fatta beslut om en sådan styrka.
          </note>
          <note>
            Den palestinska regeringsombildningen och offentliggörandet av
            Kvartettens färdplan kan skapa förutsättningar för ett genombrott
            i fredsansträngningarna. Sverige och EU anser att färdplanen stakar
            ut en framkomlig väg mot fred och mot en palestinsk stat som lever
            fredligt vid sidan av Israel. Det är nu av största vikt att hela
            det internationella samfundet verkar för att förmå parterna att
            genomföra planen.
          </note>
          <note type="speaker">
            Anf. 37 GUSTAV FRIDOLIN (mp):
          </note>
          <note>
            Fru talman! Tack, Anna Lindh, för svaret även om jag hade uppskattat
            om statsministern, som var mottagare av min interpellation, deltog
            i debatten. Det har funnits en debatt och en kritik och också
            uttalanden i medierna från Israels ambassadör i Sverige som har
            indikerat att det finns en uppfattning om att Sveriges regering
            faktiskt har två ståndpunkter: en som företräds av utrikesministern
            och en annan som företräds av statsministern.
          </note>
          <note>
            De rapporter vi fick i går om att färdplanen nu har accepterats
            av Israels regering och att man äntligen godkänner palestiniernas
            okränkbara rätt till sin stat är ett fall framåt. Samtidigt som
            en splittrad israelisk regering försöker vinna omvärldens förtroende
            mördar en allt annat än splittrad israelisk armé fredsaktivister
            i området.
          </note>
          <note>
            Jag vill peka på några meningar i Anna Lindhs svar. Anna Lindh
            säger att det är "positivt om enskilda organisationer engagerar
            sig i försöken att reducera våldet och öka respekten för mänskliga
            rättigheter". Detta måste ses som ett erkännande för det arbete
            som till exempel International Solidarity Movement bedriver.
          </note>
          <note>
            Vi måste ställa oss frågan: Vad händer om dessa människor tvingas
            lämna Israel och Mellanöstern på grund av det våld som den israeliska
            armén utför?
          </note>
          <note>
            Vad gör de i dag? Jo, de genomför demonstrationer och protester
            mot Israels bygge av det som kallas för skammens mur. De reparerar
            vägar och vattenledningar som förstörts av armén. De observerar
            soldater vid vägspärrar. De bor i hus som hotas av rivning. De
            hjälper elever att ta sig förbi stridsvagnar på vägen till skolan.
            De ställer sig i vägen för skövling av hus och av FN administrerade
            flyktingläger. De skyddar med sin blotta närvaro kvarvarande olivlundar.
            Dessutom är dessa människor de som på ett säkert sätt kan rapportera
            hem till sina länder vad som faktiskt pågår, eftersom de ofta
            utgör den enda utländska närvaron på plats.
          </note>
          <note>
            Fredsaktivisternas närvaro har baserats på tron att
          </note>
          <note>
            Israel i rädsla för internationella protester skulle skona utländska
            medborgare. Utan ett stopp för arméns våld kan därför inte fredsaktivisterna
            upprätthålla sin närvaro på de ockuperade områdena. Palestinierna
            kommer återigen att lämnas helt ensamma med det dagliga övervåldet.
            Världens regeringar, den svenska regeringen, måste protestera
            mot den israeliska arméns våld mot fredsaktivisterna.
          </note>
          <note>
            Anna Lindh fortsätter i sitt svar med att säga att
          </note>
          <note>
            "det är djupt olyckligt om personer som arbetar för fred kommer
            till skada genom att de utsätts för våldshandlingar. Israel måste
            visa besinning i sitt handlande på de palestinska områdena." Det
            är en kritik.
          </note>
          <note>
            Tyvärr anser jag det inte vara en tillräckligt stark kritik.
          </note>
          <note>
            Vi har sett att den 16 mars blev amerikanska Rachel Corrie upprepade
            gånger överkörd av en israelisk bulldozer. Den 5 april blev amerikanen
            Brian
          </note>
          <note>
            Avery skjuten i huvudet med skarp ammunition, och hans ansikte
            söndertrasades. Han sköts, oprovocerat, av soldater i en israelisk
            bandvagn. Den 11 april sköts
          </note>
          <note>
            Tom Hurndall i bakhuvudet av israelisk militär i
          </note>
          <note>
            Rafah. Han är nu hjärndöd.
          </note>
          <note>
            Vad innebär det att visa besinning? Är det att en aktivist bli
            skadad på ett år? Är det okej att skada aktivister men inte att
            döda dem? Nej, givetvis är det inte så regeringen och Anna Lindh
            menar. Det tror jag inte heller. Men jag vill att regeringen tydligare
            och starkare uttrycker den kritik som jag hoppas att den har på
            ett sådant sätt att den hörs hela vägen till den israeliska regeringen,
            och att regeringen tydligt visar att den inte kommer att acceptera
            våld mot fredsaktivister, varken svenska eller andra.
          </note>
          <note>
            Det finns givetvis ett bättre alternativ än att fredsaktivisterna
            agerar i Israel. Det vore att man fick till stånd en internationell
            övervakning inom FN:s ram.
          </note>
          <note>
            Anna Lindh säger också i sitt svar att säkerhetsrådet inte har
            varit förmöget att fatta beslut om en sådan styrka. Därför undrar
            jag: Vilka ansträngningar kommer den svenska regeringen att göra
            för att förmå säkerhetsrådet att fatta ett sådant beslut?
          </note>
          <note type="speaker">
            Anf. 38 Utrikesminister ANNA LINDH (s):
          </note>
          <note>
            Fru talman! Eftersom den israeliska regeringen nu har accepterat
            färdplanen, vilket skett efter att svaret skrevs, vill jag börja
            med att säga att vi tycker att det är positivt. Det är dock bara
            första steget. Det viktiga nu är att den israeliska regeringen
            aktivt visar att den också är beredd att genomföra fredsplanen.
            Dit hör att man ska lämna ockuperade områden och att man måste
            få ett stopp för bosättningarna.
          </note>
          <note>
            Vi har till vår glädje sett att de krav som ställs på den palestinska
            sidan - när det gäller att arbeta med den palestinska administrationen,
            utse ny regeringen med mera - har trätt i kraft. Självklart måste
            den nya palestinska administrationen, den nya regeringen, också
            göra allt för att få stopp på terroristattentaten.
          </note>
          <note>
            De har börjat, och nu måste även den israeliska regeringen visa
            att den är beredd att fullgöra sina åtaganden i färdplanen. Detta
            är viktigt eftersom det ligger till grund för alla de fortsatta
            fredssamtalen, de fortsatta fredsförhandlingarna.
          </note>
          <note>
            Från den svenska regeringens sida menar vi att det klart skulle
            underlätta färdplanens genomförande, och att få fred i området,
            om vi hade många utomstående på plats. Därför är humanitära organisationer
            viktiga i det arbete som sker - både genom att underlätta för
            den palestinska befolkningen och genom att med sin närvaro bidra
            till att minska spänningar.
          </note>
          <note>
            Därför har vi från regeringens sida reagerat starkt när vi sett
            att humanitära organisationer, eller för den delen fredsaktivister,
            behandlas illa eller - som vi sett i några fall - till och med
            attackeras med dödlig utgång. Det är självklart inte acceptabelt.
          </note>
          <note>
            När det handlar om att visa besinning gäller det i första hand
            att arbeta efter färdplanen, fredsplanen, och lämna de ockuperade
            områdena. Men det handlar också om att upphöra med den typen av
            militära aktioner.
          </note>
          <note>
            Som utrikesminister sitter jag delvis i ett dilemma när det gäller
            fredsaktivisterna. I dagsläget är läget nämligen så osäkert att
            vi avråder svenska medborgare från att åka dit. Samtidigt är jag
            väl medveten om att de humanitära organisationer som reser dit
            gör viktiga insatser för palestinierna.
          </note>
          <note>
            Vad kan vi då göra för att få dit grupper - övervakare och observatörer
            - för framtiden? Som jag sade är färdplanen i dagsläget det viktiga.
            Enligt färdplanen ska man i området ha så kallade monitorer för
            att övervaka att färdplanen följs. Det har hittills funnits ett
            motstånd mot detta från den israeliska sidan. Jag har svårt att
            förstå det. Jag är övertygad om att det i den pågående konflikten
            är till glädje för alla att ha övervakare på plats, att ha monitorer
            på plats som kan se till att minska spänningarna och övervaka
            att färdplanen verkligen följs.
          </note>
          <note>
            Detta arbetar Sverige aktivt med. Vi hoppas att eventuellt också
            få en FN-resolution som ännu tyngre markerar färdplanens roll.
            Men antingen det blir i form av en resolution i säkerhetsrådet
            eller om vi arbetar som hittills med färdplanen spelar monitorer
            en viktig roll i det arbetet. Sverige kommer att bidra till det
            på alla sätt vi kan.
          </note>
          <note type="speaker">
            Anf. 39 GUSTAV FRIDOLIN (mp):
          </note>
          <note>
            Fru talman! Tack för de förtydliganden som gavs i
          </note>
          <note>
            Anna Lindhs svar.
          </note>
          <note>
            När det gäller diskussionen om färdplanen är det uppenbart att
            det inom den palestinska administrationen har funnits en större
            vilja att snabbt och tydligt få den genomförd än bland israelerna.
            Jag instämmer alltså i vikten av detta och hoppas att Sverige
            på ett tydligt och bra sätt kan agera för att pressa det arbetet
            framåt.
          </note>
          <note>
            Jag hoppas att Göran Persson i samband med den planerade resan
            till Israel och Palestina tydligt klargör att detta är den svenska
            regeringens linje. Jag hoppas att han klargör att den svenska
            regeringslinjen är att det finns en tydlig kritik mot varje form
            av övervåld från Israels sida, en tydlig kritik mot våldet mot
            palestinierna och våldet mot fredsaktivister. Jag hoppas också
            att han tydligt klargör vikten av att vi får fred i området.
          </note>
          <note>
            Jag har kanske lite enklare än Anna Lindh att förstå det israeliska
            motståndet mot monitorer, mot någon form av övervakning, mot att
            man kan övervaka hur de palestinska civila behandlas. Jag har
            nämligen sett och förstått hur man behandlat de fredsaktivister
            som varit på plats. Man vill inte att saker och ting förs fram
            i ljuset. Israelerna vill inte att det ska synas hur de agerar
            vid vägspärrar, hur den israeliska armén beter sig mot det palestinska
            folket, vilka trakasserier de dagligen blir utsatta för. Därför
            är det viktigt att vi får fram dessa monitorer, för det är också
            viktigt att fredsaktivisterna kan stanna kvar.
          </note>
          <note>
            Jag tror att det israeliska motståndet mot övervakare, mot monitorer,
            kommer att bestå, och därför är det är viktigt med ett FN-beslut.
            Jag skulle därför gärna se att ministern på något sätt konkretiserade
            hur man kommer att agera för att få till stånd ett beslut enligt
            FN-stadgans kap. 7 så att man kan åka ned till området och övervaka
            hur det hela går till.
          </note>
          <note>
            Jag vill understryka att den här interpellationsdebatten på ett
            sätt känns väldigt viktig också i förhållande till andra interpellationsdebatter
            som Anna och jag haft i riksdagen. Runtom i Sverige och världen
            sitter fredsaktivister och funderar på sin roll. De funderar över
            vilket bra arbete de skulle kunna utföra i området genom att skydda
            elever som på väg till skolan tvingas passera stridsvagnar, eller
            genom att föra information till medier och regeringar i hemlandet.
            De är i dag osäkra på om de över huvud taget vågar eller kan åka
            ned.
          </note>
          <note>
            Hela fredsrörelsens roll i Mellanöstern blir givetvis ifrågasatt
            när Israel så hårdhänt går fram mot fredsaktivisterna, när de
            skadar och mördar fredsaktivister, när de inte bryr sig om deras
            grundläggande mänskliga rättigheter. Därför är en stark kritik
            mot den israeliska regeringen viktig, och därför är det också
            viktigt att jag får svar på den fråga som ännu inte tydligt har
            besvarats, nämligen: Hur kommer den svenska regeringen att agera
            för att skydda de svenska fredsaktivister som finns i området
            och dem som planerar att åka ned?
          </note>
          <note>
            Anna Lindh ger ett erkännande när hon säger att fredsaktivisterna
            har en roll eftersom de kan fungera stabiliserande, och inte minst
            för att de kan skydda palestinierna och agera mot den israeliska
            arméns övervåld. Men även om man avråder dem från att åka ned
            måste man se till att de som trots allt åker får ett skydd när
            de tar det ansvar som världssamfundet inte tar och inte har tagit.
            Därför undrar jag om jag kan få ett svar också på den frågan.
          </note>
          <note type="speaker">
            Anf. 40 Utrikesminister ANNA LINDH (s):
          </note>
          <note>
            Fru talman! Låt mig börja med att säga att jag tror att det framför
            allt är de breda humanitära organisationerna som i dag kan göra
            en viktig insats för att lugna läget på marken. Även om också
            de har motarbetats av den israeliska regeringen, och deras tillträde
            har försvårats, har de ett betydligt bättre skydd. Jag vill därför
            som svensk utrikesminister rekommendera att man, när man engagerar
            sig, gör det i de humanitära organisationerna. Jag avråder i dagsläget
            från att åka till området som fredsaktivist. Det är för riskabelt.
            Via de humanitära organisationerna kan man dock göra ett viktigt
            humanitärt arbete och dessutom bidra till att vi får en överblick
            av hur läget ser ut på marken.
          </note>
          <note>
            I stället för att fredsaktivister utsätter sig för alltför stora
            risker hoppas jag att vi så snart som möjligt får monitorer på
            marken. Antingen får vi ett FN-
          </note>
          <note>
            beslut om hela färdplanen eller också får vi försöka genomföra
            färdplanen ändå. När nu alla parter har godkänt färdplanen räknar
            jag med att alla parter, inklusive den israeliska regeringen,
            därmed också accepterar de olika delarna i den. Det gäller bland
            annat monitorer. Det är viktigt att vi kan ta det steget så snart
            som möjligt. Vi sitter inte i säkerhetsrådet, men vi arbetar aktivt
            för detta i våra kontakter med andra länder både i FN och naturligtvis
            framför allt i
          </note>
          <note>
            EU eftersom det är EU som i stor utsträckning drivit färdplanen.
          </note>
          <note>
            Låt mig avslutningsvis säga att det jag säger inte bara gäller
            mig utan det står för hela den svenska regeringen. Om detta är
            jag och Göran Persson överens.
          </note>
          <note type="speaker">
            Anf. 41 GUSTAV FRIDOLIN (mp):
          </note>
          <note>
            Fru talman! Det var ett tydligt klargörande det sista vi hörde
            här. Det är också ingenting som jag har tvivlat på. Det är någonting
            som har tvivlats på genom uttalanden från till exempel den israeliske
            ambassadören i Sverige och representanter direkt från den israeliska
            regeringen.
          </note>
          <note>
            Man har sett två linjer, en linje som varit mer impopulär impopulär
            i Israel som Anna Lindh varit uttolkare för och en annan linje
            som Göran Persson varit uttolkare för. Det var också därför som
            jag gärna velat ta debatten med statsministern, och det är därför
            som det sista klargörandet är så viktigt.
          </note>
          <note>
            Jag hoppas att det är så tydligt som Anna Lindh säger. Jag förutsätter
            att den kritik som nu har framförts kommer att framföras under
            Göran Perssons besök i området.
          </note>
          <note>
            Det finns ingen motsättning mellan de humanitära organisationernas
            arbete och fredsaktivisternas arbete. Båda har de en väldigt viktig
            roll i området, båda fungerar de stabiliserande och båda kan de
            rapportera hem om vad som händer och kan rapportera om den israeliska
            arméns övertramp.
          </note>
          <note>
            Jag inser och säger att fredsaktivisterna utsätter sig för väldigt
            stora risker. Men det är ett viktigt arbete de gör när de bor
            i hus som hotas av rivning, när de försöker skydda hus mot skövling
            och av FN administrerade flyktingläger, när de försöker skydda
            olivlundar och när de observerar soldater i vägspärrarna.
          </note>
          <note>
            Just det arbetet är ett arbete som i dagsläget bara kan utföras
            av fredsaktivisterna och av de humanitära organisationerna. Därför
            är det också ett väldigt viktig arbete. Jag vill gärna återigen
            ha en konkretisering av hur man kan tänka sig att skydda de svenskar
            som finns i området och de svenskar som planerar att resa ned,
            även om man från den svenska regerings sida kanske helst ser att
            de humanitära organisationerna utför arbetet.
          </note>
          <note>
            Sedan vill jag också ha ett klargörande om hur regeringen nu
            vidare kommer att framföra sin kritik.
          </note>
          <note>
            Kommer den att framföras av Göran Persson under sammanträdet
            och mötena i området? Kommer man då att säga som ministern sade
            att det aldrig någonsin är acceptabelt att skada fredsaktivister
            och att mörda fredsaktivister som den israeliska armén har gjort?
          </note>
          <note type="speaker">
            Anf. 42 Utrikesminister ANNA LINDH (s):
          </note>
          <note>
            Fru talman! Den svenska positionen framförs självklart av både
            mig och statsministern vare sig vi möter parterna i Mellanöstern,
            här hemma i Sverige eller i Bryssel.
          </note>
          <note>
            Fru talman! Återigen till frågan om fredsaktivisterna. Som utrikesminister,
            som förälder och som medborgare vill jag i detta läge bestämt
            avråda från att resa som fredsaktivist till området. Det är för
            farligt. Jag vill inte ta ansvar inför alla de framför allt föräldrar
            som annars riskerar att sitta väldigt oroliga i
          </note>
          <note>
            Sverige när deras barn reser som fredsaktivister till regionen.
            Jag vill bestämt avråda från det.
          </note>
          <note>
            Jag tror i stället att det är viktigt med ett allt starkare engagemang
            i de humanitära organisationerna och att vi inte inriktar oss
            på att det är fredsaktivister som ska lösa spänningarna på marken.
            Vi ska så snart som möjligt få in monitorer, övervakare, på marken
            som faktiskt kan hjälpa till och bidra till att övervaka att färdplanen
            följs och att vi äntligen kanske kan få en fredlig utveckling
            i Mellanöstern.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2002/03:329 om
          </note>
          <note>
            Sverige och Europas förvar
          </note>
          <note type="speaker">
            Anf. 43 Utrikesminister ANNA LINDH (s):
          </note>
          <note>
            Carl B Hamilton har frågat mig hur jag tänker agera i frågan
            om utformningen och organisationen av Europas framtida försvarskapacitet.
          </note>
          <note>
            Det kalla krigets uppdelning av Europa är nu slutligt övervunnen.
            Utvidgningarna av den europeiska unionen och Nato står för dörren.
            Vi ser i dag konturerna av en alleuropeisk säkerhetsordning, som
            Sverige länge strävat efter. Europas enande måste också betyda
            en stark gemensam utrikespolitik. Det är bara tillsammans som
            vi kan möta framtidens hot och utmaningar. Europas säkerhet är
            odelbar.
          </note>
          <note>
            Vi står nu inför en regeringskonferens där unionens framtida
            försvars- och säkerhetspolitik kommer att formas, det vill säga
            hur EU ska bli bättre på internationell krishantering och att
            trygga medborgarnas säkerhet. Regeringens mål är ett effektivare
            och utvecklat samarbete på detta område, till stöd för den gemensamma
            utrikespolitiken. Flera mycket lovande förslag har redan lagts
            fram. Jag förutser här inga problem i förhållande till vår militära
            alliansfrihet.
          </note>
          <note>
            Däremot ser jag med några förslag risker för den gemensamma utrikes-
            och säkerhetspolitiken. De båda förslagen om att några länder
            på egen hand skulle kunna utveckla ett eget försvarssamarbete
            inom EU:s ram, och om en framtida försvarsallians inom unionen,
            kan snarare leda till att man splittrar och söndrar än förstärker
            GUSP. Det finns i dag många länder inom unionen som är emot dessa
            idéer.
          </note>
          <note>
            Sverige har varit mycket aktivt för att utveckla
          </note>
          <note>
            ESFP. Det var på initiativ av Sverige och Finland som krishantering
            blev en uppgift för EU. Vi har också drivit på utvecklingen av
            en förmåga för civil krishantering och konfliktförebyggande. Vi
            har fått gehör för våra idéer. Som pådrivande medlemsstat har
            vi ett särskilt intresse av att värna om uppslutningen kring ESFP
            som en del av den gemensamma utrikes- och säkerhetspolitiken.
          </note>
          <note>
            Jag vill se ett starkt och enat EU som bättre kan formulera och
            genomföra egna handlingsalternativ.
          </note>
          <note>
            Det är en prioritet för den svenska regeringen. Det transatlantiska
            samarbetet hotas inte av ett sådant
          </note>
          <note>
            Europa, utan av ett svagt Europa som minskar i relevans. Ett
            djupare politiskt samarbete inom EU, stärkta europeiska kapaciteter,
            och ett Europa som ser sig som en global aktör, är centralt också
            för att kunna skapa ett mer jämbördigt transatlantiskt partnerskap.
          </note>
          <note>
            Ett starkare Europa blir både en mer trovärdig kritiker och en
            mer attraktiv samarbetspartner.
          </note>
          <note>
            Carl B Hamilton beskriver det europeiska och det transatlantiska
            säkerhetssamarbetet som oförenliga och konkurrerande alternativ.
            Jag anser att det är en förenklad och missvisande bild av verkligheten.
            För mig är det inte frågan om "antingen eller", utan om
          </note>
          <note>
            "både och". Det europeiska och det transatlantiska samarbetet
            är ömsesidigt förstärkande. Det ställer krav både på EU och USA.
          </note>
          <note>
            Relationerna mellan EU och Nato bygger på respekt för varandras
            beslutsautonomi, ickediskriminering och samverkan, inte konkurrens.
            Stora framsteg har nyligen skett i relationen mellan dessa båda
            organisationer. En överenskommelse finns nu om att EU ska kunna
            låna vissa Natoresurser för mer krävande krishanteringsinsatser.
            Det vore fel - ekonomiskt, praktiskt och politiskt - för EU att
            dubblera dessa resurser som Nato redan har.
          </note>
          <note>
            Det amerikanska engagemanget i och tillsammans med Europa är
            fortsatt centralt. Sverige har ett grundläggande intresse av en
            fast transatlantisk länk, även om denna naturligtvis ser annorlunda
            ut i dag än under det kalla kriget. Sättet att värna detta långsiktiga
            intresse är inte att tiga i de frågor där vi har meningsskiljaktigheter
            med USA. Vi ska varken vara knähund eller bandhund. Vi ska sträva
            efter en nära dialog med USA. Detta ökar våra möjligheter till
            inflytande, när vi i Europa talar enat.
          </note>
          <note>
            Carl B Hamilton och Folkpartiet står utanför den överenskommelse
            om vår säkerhetspolitiska linje som regeringen ingick med övriga
            borgerliga partier förra året. Folkpartiet ställer inte upp bakom
            vår militära alliansfrihet, utan förespråkar ett svenskt Natomedlemskap.
          </note>
          <note>
            Låt mig därför vara mycket tydlig på denna punkt.
          </note>
          <note>
            Sveriges militära alliansfrihet har en entydig och klart avgränsad
            innebörd: vi utesluter inga andra former av internationellt säkerhetssamarbete
            än bindande avtal om ömsesidiga försvarsgarantier. Deltagande
            i en europeisk försvarsunion, lika väl som medlemskap i
          </note>
          <note>
            Nato, skulle givetvis strida mot Sveriges militära alliansfrihet.
            En stärkt solidaritet inom EU och en utvecklad ESFP som stöd för
            unionens gemensamma utrikespolitik är däremot fullt förenlig med
            vår militära alliansfrihet, på samma sätt som vår nära samverkan
            med Nato inom PFF och genom EU. Det ger oss också möjligheter
            att bättre stödja FN.
          </note>
          <note>
            Min vision är alltså ett enat Europa med en starkare gemensam
            utrikes- och säkerhetspolitik. Ett helt
          </note>
          <note>
            Europa, inte ett delat. Ett Europa som tar sitt fulla ansvar
            för global säkerhet och utveckling. Ett Europa som stärker FN
            och dess principer. Ett Europa som inte är en motpol till USA,
            utan en mer jämbördig partner. Ett Europa som också arbetar nära
            tillsammans med Ryssland och andra globala aktörer.
          </note>
          <note>
            Då Carl B Hamilton, som framställt interpellationen, anmält att
            han var förhindrad att närvara vid sammanträdet medgav tredje
            vice talmannen att Allan
          </note>
          <note>
            Widman i stället fick delta i överläggningen.
          </note>
          <note type="speaker">
            Anf. 44 ALLAN WIDMAN (fp):
          </note>
          <note>
            Herr talman! Att inget svar också är ett svar är aldrig så sant
            som inom politiken. Jag vill ändå tacka utrikesminister Lindh
            för de förklaringar som har givits.
          </note>
          <note>
            Carl B Hamilton har frågat om Sveriges vägval i försvars- och
            säkerhetspolitiken. I en alltmer polariserad europeisk debatt
            vill Folkpartiet liberalerna veta varthän regeringen syftar. Är
            vi betjänta av ett Europa som i allt större utsträckning litar
            till sig själv, eller ska vi värna den transatlantiska länken?
          </note>
          <note>
            Frågan torde var grundläggande för den globala säkerheten under
            avsevärd tid. De skilda positionerna i synen på Irak och det efterföljande
            fyrpartsinitiativet är inga isolerade företeelser. I takt med
            en fördjupad integration inom EU har misstänksamheten mot och
            värderingsavståndet till USA ökat. Den 11 september,
          </note>
          <note>
            Ottawakonventionen, Kyotoprotokollet, handels- och jordbrukspolitiska
            spänningar och Haagdomstolen är bara några mellanstationer på
            denna resa, en resa vars slutmål vi fortfarande inte känner.
          </note>
          <note>
            Det faktum att utrikesministerns avslutande vision utgår från
            att allt ska förbli vid det gamla, med tillägget att alla ska
            samarbeta och lita lika mycket på alla andra, antyder att regeringen
            faktiskt saknar uppfattning i en av vår tids ödesfrågor. I vart
            fall avstår regeringen från att framföra sin uppfattning offentligt.
          </note>
          <note>
            Det är alldeles givet att den strid som andra länder i unionen
            utkämpar, "så att stickor och strån ryker"
          </note>
          <note>
            med utrikesministerns egna ord, inte landar ens i närheten av
            denna allt omfamnande vision, särskilt som Anna Lindhs och Göran
            Perssons uttalanden under senare tid antyder att detta mer är
            en sak för andra än för oss.
          </note>
          <note>
            Gång på gång återkommer utrikesministern i sitt svar till att
            säkerhet byggs gemensamt. Detta är en mycket viktig och sann insikt
            även om den socialdemokratiska regeringen som motståndare till
            medlemskap både i Nato och i en europeisk försvarsunion tror att
            detta av någon anledning inte gäller Sverige.
          </note>
          <note>
            Det är just denna insikt som också leder till att den nu pågående
            diskussionen kommer att föra EU till endera fållan, antingen den
            europeiska eller den transatlantiska.
          </note>
          <note>
            Herr talman! Folkpartiet liberalerna menar att
          </note>
          <note>
            Sverige även i det generella utanförperspektivet måste ha en
            uppfattning och att denna uppfattning måste torgföras engagerat
            och kraftfullt varje gång tillfälle ges. Vi tror inte att internationell
            säkerhet kan byggas annat än gemensamt med världens starkaste
            demokrati. Även om fyrpartsinitiativet, eller förslaget om en
            europeisk försvarsallians, inte utesluter detta ser vi mot bakgrund
            av de senaste årens utveckling riskerna som alltför stora. I denna
            analys, herr talman, hade vi hoppats att återfinna den socialdemokratiska
            regeringen.
          </note>
          <note type="speaker">
            Anf. 45 Utrikesminister ANNA LINDH (s):
          </note>
          <note>
            Herr talman! Jag satt länge och väntade och undrade över vad
            som egentligen är Folkpartiets syn.
          </note>
          <note>
            Efter att vi har klargjort regeringens syn förklarar de att de
            inte vet vad regeringen tycker om framtiden, de ser ingen vision
            för framtiden och säger att vi måste ta ställning. Jag har under
            väldigt lång tid undrat: Vad är då egentligen Folkpartiets inställning?
            I sista meningen blev det klart. Det handlar om att vi enbart
            ska ha en transatlantisk länk. Om jag förstår det hela rätt, med
            den ganska förenklade antingen-ellerargumentation som Folkpartiet
            har byggt upp, ska det därför inte heller finnas någon europeisk
            länk.
          </note>
          <note>
            Jag tror att det här är en oerhört förenklad syn.
          </note>
          <note>
            Det är en debatt som vi hade kunnat ha för ett antal år sedan
            men som inte är särskilt relevant i dag. Den diskussion som vi
            har i dag inom EU handlar ju om att en del länder vill bygga upp
            en rent europeisk försvarsunion, det som Allan Widman och Carl
            B
          </note>
          <note>
            Hamilton vill argumentera mot. En del länder vill framför allt
            bygga på den starka Natokärnan för de ömsesidiga försvarsförpliktelserna,
            stå kvar vid den starka Natokärnan. Det är på den här punkten
            som jag också har uttryckt mig så om en del av mina kolleger att
            de slåss så att stickor och strån ryker.
          </note>
          <note>
            Det som sedan, på något sätt, har tagit vid är ju insikten om
            att vi måste bygga upp betydligt bättre europeiska kapaciteter.
            Vi måste ha ett mycket närmare europeiskt samarbete och bygga
            upp en gemensam utrikes- och säkerhetspolitik. Vi bör naturligtvis
            göra det i samarbete med USA, men det är ingenting som, om jag
            förstår Allan Widman rätt, enbart ska ske utifrån den transatlantiska
            länken.
          </note>
          <note>
            När det gäller själva kärnan, de ömsesidiga försvarsförpliktelserna,
            menar vi att vi bör kvarstå vid den hållning som gäller i dag,
            nämligen att det väljer länderna själva. Vissa länder väljer att
            göra det helt och hållet genom Nato. Andra länder gör som Sverige,
            väljer att göra det genom att vara militärt alliansfria och sköta
            det här själva.
          </note>
          <note>
            Vi har, av det skälet att det är skadligt för den gemensamma
            utrikes- och säkerhetspolitiken, vänt oss emot de planer som några
            länder har på att inom
          </note>
          <note>
            EU:s ram bilda en gemensam europeisk försvarsunion för en liten
            grupp länder. Vi tror att det skulle skada
          </note>
          <note>
            EU:s gemensamma utrikes- och säkerhetspolitik. Jag menar att
            det absolut inte finns något som talar för att man måste välja
            antingen-eller. I det här läget bör den naturliga rollen för EU
            vara att fortsätta stärka en gemensam europeisk utrikes- och säkerhetspolitik
            men inte bilda en försvarsunion där några länder med detta skulle
            riskera att splittra EU:s gemensamma utrikes- och säkerhetspolitik
            för framtiden.
          </note>
          <note type="speaker">
            Anf. 46 ALLAN WIDMAN (fp):
          </note>
          <note>
            Herr talman! Det finns en grundläggande paradox i det resonemang
            som utrikesministern för. Det blir synligt gång efter annan. Samtidigt
            som jag å ena sidan uppfattar att regeringen har en skeptisk hållning,
            dels till fyrpartsinitiativet, dels även till en framtida försvarsallians
            inom unionen, så säger hon i nästa ögonblick med eftertryck att
            det här inte är en sak för Sverige. Det här är en sak för de andra
            länderna själva att välja. Då har vi kommit fram till den slutsats
            som interpellanten ställde egentligen innan svaret kom, nämligen
            att det förefaller som om regeringen i kraft av det svenska utanförskapet
            inte är beredd att ha en åsikt i den här frågan och tydligt framföra
            den i de sammanhang där de här avgörandena kommer att ske. Detta
            är naturligtvis illa.
          </note>
          <note>
            Frågans dignitet kräver att regeringen ger ett tydligt besked
            på den här punkten. När vi har frågat om vilken av två ståndpunkter
            som ska vara Sveriges har utrikesministern försökt undkomma genom
            att svara att det inte är fråga om antingen-eller utan i stället
            både-och. Eftersom vi inte tror att detta alternativ finns i den
            verkliga världen vill jag i stället be statsrådet att ange vilket
            av de två presenterade handlingsalternativen som föredras då inga
            andra står till buds.
          </note>
          <note>
            Är det viktigare för Sverige att Europa nu stärker banden till
            Amerika än att unionen förvandlas till en självständigt verkande
            försvarsallians?
          </note>
          <note type="speaker">
            Anf. 47 Utrikesminister ANNA LINDH (s):
          </note>
          <note>
            Herr talman! Detta är ju med förlov sagt dumheter. Vi har tydligt
            sagt att vi inte vill att EU utvecklas till en försvarsunion.
            Vi har inte heller för avsikt att gå med i Nato. Vi har en väldigt
            bestämd uppfattning när det gäller EU:s framtida utrikes- och
            säkerhetspolitik. Om den syn som delas av majoriteten av medlemsländerna
            i EU säger Folkpartiet att den möjligheten inte står till buds.
            Varför då? Varför skulle inte den stå till buds?
          </note>
          <note>
            Under flera års tid har vi sett hur EU har stärkt sitt utrikes-
            och säkerhetspolitiska samarbete och hur EU
          </note>
          <note>
            kan göra en betydande skillnad när EU talar med en röst. EU har
            varit en oerhört avgörande aktör på till exempel Balkan, där EU
            är skillnaden mellan krig och fred. I dagarna ha färdplanen för
            Mellanöstern accepterats av den israeliska regeringen. Vem var
            det som tog initiativet till färdplanen? Det var EU genom den
            gemensamma utrikes- och säkerhetspolitiken.
          </note>
          <note>
            Detta har EU gjort utan att bilda en försvarsunion och utan att
            säga att de ömsesidiga försvarsförpliktelserna måste delas med
            USA i den transatlantiska länken.
          </note>
          <note>
            Nu säger Folkpartiet att den här utvecklingen inte längre står
            till buds. Jag undrar vilka det är som saknar verklighetsanpassning,
            om det är regeringen och merparten av de europeiska regeringarna
            eller om det är Folkpartiet.
          </note>
          <note type="speaker">
            Anf. 48 ALLAN WIDMAN (fp):
          </note>
          <note>
            Herr talman! Frågan som ställdes av Carl B Hamilton utgick från
            att regeringen varken var intresserad av att delta i Nato eller
            i en framtida försvarsunion inom EU. Det är ett välkänt faktum.
            Frågeställningen riktar in sig på att Sverige vid ett sådant utanförskap
            ändå sitter med vid borden där strån och stickor ryker. Frågan
            är: Vilken uppfattning torgförs i fråga om de två alternativ som
            åtminstone de andra europeiska länderna uppfattar som de huvudsakliga
            alternativen - just därför, som Anna Lindh själv säger, att säkerheten
            byggs gemensamt, alltså tillsammans med andra länder?
          </note>
          <note>
            Jag uppfattar i grunden att regeringen kanske inte gör någon
            annan analys än Folkpartiet liberalerna. Ett förstärkt och gemensamt
            försvar inom unionen är inte att föredra på bekostnad av ett försvagat
            Nato. Det är också vår förhoppning att detta uttrycks allt tydligare,
            inte minst i de sammanhang där den här frågan nu närmar sig sitt
            avgörande.
          </note>
          <note>
            I det här sammanhanget vill jag också göra utrikesministern uppmärksam
            på den unika möjlighet som Sverige just nu har att påverka saken
            i denna riktning. Om Sverige öppnade för ett medlemskap i
          </note>
          <note>
            Nato skulle detta vara en tydlig signal om våra prioriteringar.
            Sannolikheten för att Finland och eventuellt andra skulle följa
            efter får betraktas som mycket god. Sammantaget torde effekten
            bli att sidospåren i
          </note>
          <note>
            Europa uppfattas som alltmer irrelevanta.
          </note>
          <note type="speaker">
            Anf. 49 Utrikesminister ANNA LINDH (s):
          </note>
          <note>
            Herr talman! Det som är dunkelt sagt brukar vara dunkelt tänkt.
            Nu förstår jag dock att det inte är så dunkelt tänkt utan att
            frågan egentligen handlar enbart om vårt medlemskap i Nato. Även
            om det inte är populärt i det svenska folkdjupet och bland svenska
            medborgare tycker jag kanske att det är bättre att
          </note>
          <note>
            Folkpartiet öppet står för det som uppenbarligen ligger bakom
            frågan och det som är en av drivkrafterna för Folkpartiet i dag
            i utrikespolitiken, nämligen att Sverige bör bli medlem i Nato.
          </note>
          <note>
            För det första ger oss detta inte ökad svensk säkerhet. Vi har
            inget säkerhetsunderskott i dag; vi har ett säkerhetsöverskott.
            Det finns ingen anledning att förändra det genom att förändra
            vår säkerhetspolitik.
          </note>
          <note>
            För det andra kan vi i dag uppenbart se att den organisation
            som har förlorat mest på den senaste utvecklingen är just Nato.
            Att EU får en splittring på grund av Irakkriget är beklagligt.
            Det försvagar tillfälligt EU:s utrikes- och säkerhetspolitik,
            men det hotar i grunden inte EU. När det gäller Nato, som bygger
            på det militära samarbetet, är det dock klart att det är en oerhörd
            försvagning.
          </note>
          <note>
            För att se till att vi har en bra, stark, gemensam utrikes- och
            säkerhetspolitisk utveckling i EU i framtiden är det viktigt att
            vi fortsätter att utveckla en gemensam europeisk utrikes- och
            säkerhetspolitik.
          </note>
          <note>
            Jag tror att den kommer att bygga precis på den grund där Sverige
            i dag står. Vi ska inte försöka få ett gemensamt försvar i Europa
            vare sig på Natobas eller på europeisk bas. Den grunden finns
            inte i Europa.
          </note>
          <note>
            Här har länder olika uppfattningar. Sverige tillhör den majoritet
            länder som tycker att vi inte heller i framtiden ska ha ett gemensamt
            europeiskt försvar vare sig på Natogrund eller på EU-grund.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2002/03:371 om
          </note>
          <note>
            Västsahara och självbestämmandet
          </note>
          <note type="speaker">
            Anf. 50 Utrikesminister ANNA LINDH (s):
          </note>
          <note>
            Herr talman! Kaj Nordquist har frågat vilket av de fyra alternativ
            som FN:s generalsekreterare föreslog säkerhetsrådet i sin rapport
            den 19 februari 2002 jag avser verka för samt hur jag kommer att
            agera för att förverkliga detta och för att fler medlemsstater
            väljer samma strategi. De fyra alternativ som avses är att rådet
            arbetar antingen utifrån fredsplanen om folkomröstning, ramavtalet
            om autonomi inom Marocko, en delning av territoriet eller att
            FN-insatsen Minurso avvecklas.
          </note>
          <note>
            Det har inte gått att nå enighet i säkerhetsrådet kring de fyra
            alternativen. Rådet noterar i resolution
          </note>
          <note>
            1429 från den 30 juli 2002 att det råder fundamentala åsiktsskillnader
            mellan rådets medlemmar när det gäller dessa alternativ. I samma
            resolution uttalar säkerhetsrådet sitt stöd för fortsatta ansträngningar
            att nå en politisk lösning som beaktar angelägna frågor för parterna
            och rätten till självbestämmande. Även fredsplanens giltighet
            betonas.
          </note>
          <note>
            I januari i år presenterade generalsekreterarens personliga sändebud
            James Baker för parterna ett modifierat ramavtal om autonomi för
            Västsahara. De fyra alternativen i sin ursprungliga form är därför
            inte längre aktuella.
          </note>
          <note>
            Sverige anser att konflikten i Västsahara måste få en snar lösning
            och att FN ska ha en central roll i arbetet med att nå en sådan
            lösning. Vi har därför alltid varit emot förslaget att FN skulle
            avveckla sitt engagemang i Västsahara. Vi vill i stället se ett
            fortsatt engagemang. Vi har också en beredskap att bistå
          </note>
          <note>
            FN ytterligare om det skulle kunna bidra till en lösning.
          </note>
          <note>
            Sverige fortsätter liksom tidigare att stödja fredsplanen om
            en folkomröstning om Västsaharas framtid. Som jag tidigare framfört
            kan vi dock även ställa oss bakom andra alternativ om parterna
            själva kan nå enighet kring sådana lösningar och om demokratiska
            former och rätten till självbestämmande beaktas. När det gäller
            eventuella politiska lösningar finns det ingen anledning för Sverige
            att i förväg driva det ena eller andra alternativet. I slutändan
            är det parterna som måste nå en kompromiss om en varaktig lösning
            med stöd av världssamfundet, genom FN och det personliga sändebudet.
            Vilken lösning man än väljer måste folkrättsliga principer beaktas.
            Det är också den inställning som Sverige verkar för i EU och i
            FN.
          </note>
          <note type="speaker">
            Anf. 51 KAJ NORDQUIST (s):
          </note>
          <note>
            Herr talman! Tack, utrikesministern, för de klargörande beskeden.
            Det vi talar om här är Västsahara, den sista resten av den europeiska
            kolonisationen i
          </note>
          <note>
            Afrika som ännu inte befriats. Jag tycker att det är bra att
            den svenska regeringen klart och tydligt tar ställning för att
            landet ska få bli fritt. Man kan titta på andra lösningar.
          </note>
          <note>
            Någonting jag skulle vilja fråga vidare om är vad det finns för
            möjligheter att komma framåt. Vad jag förstår har den här konflikten
            för ganska länge sedan gått i stå. Det har inte hänt speciellt
            mycket. Det har funnits initiativ och man har gjort överenskommelser,
            men ingenting har egentligen implementerats. Därför skulle jag
            vilja ställa följande följdfrågor.
          </note>
          <note>
            Först och främst brukar man säga att utrikespolitiska konflikter
            som ligger i medieskugga, det vill säga som inte intresserar CNN,
            kommer det inte att hända någonting med. Nu har det på sistone
            hänt saker som troligtvis intresserar även CNN, åtminstone inom
            närområdet. Det har varit terrordåd i Marocko och jordbävningar
            i Algeriet. Kriget i Irak är inte på så stort avstånd därifrån.
            Det här är saker som inte är positiva, men de betyder ändå att
            uppmärksamheten finns i området. Skulle det kunna leda till någon
            sorts öppning?
          </note>
          <note>
            När det gäller EU har ju EU något som kallas en
          </note>
          <note>
            Barcelonaprocess, det vill säga en ambition att länderna både
            söder och norr om Medelhavet ska utvecklas på olika sätt. Magrebländerna
            ska inte bara skaffas bra relationer med EU, utan det är också
            meningen att man ska stimulera till bra relationer mellan länderna.
            På vilket sätt skulle det här kunna hjälpa till?
          </note>
          <note>
            På vilket sätt skulle associeringsavtalet mellan EU
          </note>
          <note>
            och Marocko kunna bidra till den här processen?
          </note>
          <note>
            Jag skulle också vilja veta om det finns skillnader inom EU mellan
            södra och norra Europa och vilken inställning Frankrike, Spanien
            och Italien har i den här frågan. Finns det några öppningar här?
            Finns det en öppning utifrån att USA faktiskt vill spela rollen
            av stormakt? Vilken roll har USA, och vad kan USA
          </note>
          <note>
            tänkas göra i framtiden?
          </note>
          <note>
            Det här området innehåller också en del intressanta naturresurser.
            Det prospekteras efter olja. Vilken effekt kan det ha? Man behöver
            inte bara se sådant här som negativt, utan det kan också vara
            positiva möjligheter. Vad jag förstår är det också ganska fiskrika
            vatten utanför. Det finns alltså anledning för olika nationer
            att på något sätt bidra här.
          </note>
          <note>
            Vad kan vi till syvende och sist göra i FN som
          </note>
          <note>
            FN-medlemmar? Kan vi göra något själva, eller ska vi göra det
            genom vår roll som EU-medlem och så vidare?
          </note>
          <note>
            Detta var de följdfrågor jag hade tänkt ställa till utrikesministern.
          </note>
          <note type="speaker">
            Anf. 52 Utrikesminister ANNA LINDH (s):
          </note>
          <note>
            Herr talman! Jag kan tyvärr hålla med Kaj Nordquist om att det
            inte händer så mycket. Det som vi skulle önska att det hände händer
            åtminstone inte.
          </note>
          <note>
            Vi skulle nu senast ha fått en rapport av James
          </note>
          <note>
            Baker under den vecka som gått. Den är försenad, och vi har inte
            fått någon än. Nu går också hans mandat ut den kommande veckan,
            och vi räknar därför med att hans mandat snart ska förlängas.
          </note>
          <note>
            Vad kan vi då göra inom FN? Ja, det vi framför allt kan göra
            är att fortsätta att inte glömma bort frågan, att se till att
            den inte sjunker undan i det fördolda. Därför är det bra att vi
            får den här typen av interpellationsdebatter som också visar riksdagens
            engagemang. Vi kan fortsätta att driva på för att man ska hitta
            en lösning. Vi har i första hand velat se en folkomröstning, men
            vi har sagt att vi kan tänka oss annat också om parterna själva
            accepterar det.
          </note>
          <note>
            Vad kan man göra inom EU? Ja, tyvärr måste jag nog säga att detta
            är ett av de områden där EU har svårt att agera eftersom vi har
            en splittring mellan
          </note>
          <note>
            EU-länderna. Utan att gå in på exakt vilka länder som har sagt
            och gjort vad kan vi ändå se att det av historiska skäl finns
            en splittring mellan olika länder inom
          </note>
          <note>
            EU som gör att det hittills inte gått att hitta något slags gemensam
            EU-bas - utöver att stödja FN:s ansträngningar, för det kan vi
            vara överens om att man ska. Men att hitta vägar utöver det har
            hittills inte varit möjligt.
          </note>
          <note>
            Hur kan man använda Barcelonaprocessen? Det är möjligheten att
            man faktiskt för en dialog. Jag menar att det är viktigt att de
            involverade länderna, Marocko och Algeriet, också talar med varandra
            och har en dialog med varandra. Där kan Barcelonaprocessen inom
            EU fungera.
          </note>
          <note>
            Trots att jag i alla sammanhang, även under den här dagens interpellationsdebatter,
            flera gånger har betonat EU:s betydelse och EU:s gemensamma utrikespolitik
            måste jag nog på det här området säga att här är det framför allt
            FN som kan göra en skillnad och som kan spela en roll.
          </note>
          <note type="speaker">
            Anf. 53 KAJ NORDQUIST (s):
          </note>
          <note>
            Herr talman! Jag tänker inte förlänga debatten speciellt mycket
            med tanke på att det som jag hade tänkt säga är sagt och det som
            utrikesministern säger är tämligen klargörande. Jag skulle bara
            vilja säga att det är bra att vi för framtiden, när frågan så
            småningom är löst, har en beredskap att gå in och hjälpa till.
          </note>
          <note>
            Vi skulle så småningom kunna fokusera det här området i vår biståndsverksamhet.
            Om det nu blir aktuellt med tanke på att det faktiskt finns en
            del naturresurser i området, vilket gör att det är mycket möjligt
            att man relativt snart ska kunna skaffa sig hyggligt bra ekonomisk
            utveckling av sig själv.
          </note>
          <note>
            För övrigt får jag tacka utrikesministern för svaret.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2002/03:313 om observatörsstatus
            för Taiwan i WHO
          </note>
          <note type="speaker">
            Anf. 54 Utrikesminister ANNA LINDH (s):
          </note>
          <note>
            Herr talman! Jakob Forssmed har bland annat mot bakgrund av utbrottet
            av SARS-epidemin, Svår Akut
          </note>
          <note>
            Respiratorisk Sjukdom, frågat mig vad jag avser att göra för
            att stödja Taiwan i dess strävan att nå observatörsstatus i FN:s
            världshälsoorganisation, WHO.
          </note>
          <note>
            Han har även frågat om jag avser att göra något uttalande till
            stöd för Taiwans sak.
          </note>
          <note>
            Låt mig först säga att jag helt håller med Jakob
          </note>
          <note>
            Forssmed om vikten av ett väl fungerande och heltäckande internationellt
            samarbete i hälsofrågor. Inte minst SARS-epidemin har visat på
            behovet av kraftfulla gemensamma åtgärder för att förhindra smittspridning.
            Det faktum att sjukdomar inte känner några nationsgränser ger
            WHO en central roll när det gäller rapportering, och det är väsentligt
            att alla aktörer har tillgång till denna.
          </note>
          <note>
            Utbrottet av epidemin har givit frågan om taiwanesiskt observatörskap
            i WHO förstärkt aktualitet, och jag menar att en sådan utveckling
            är fullt förenlig med och positiv för WHO:s syften, nämligen i
            första hand hälsa för alla. De krav på infrastruktur för hälsovård,
            nödvändig vetenskaplig kunskap samt kompetent personal som WHO-stadgan
            stipulerar är det ingen tvekan om att Taiwan kan leva upp till.
          </note>
          <note>
            Sverige följer liksom samtliga EU-länder och flertalet länder
            i världen en ett-Kina-politik, vilket betyder att vi inte erkänner
            Taiwan som självständig stat. Detta innebär i sin tur att taiwanesiskt
            deltagande i WHO:s arbete måste ske på ett sätt som inte kräver
            nationsstatus. Taiwan har ansökt om observatörsstatus under beteckningen
            health entity, enligt samma princip som används för Taiwan i till
            exempel WTO.
          </note>
          <note>
            Som jag tidigare framhållit skulle jag välkomna en utveckling
            som möjliggjorde observatörskap i
          </note>
          <note>
            WHO också för Taiwan. Detta kräver dock konsensus inom WHO vilket
            inte föreligger i dag.
          </note>
          <note>
            Från WHO:s sida menar man att Taiwan fått samma stöd som övriga
            länder i regionen i samband med utbrottet och spridningen av SARS.
            Enligt WHO
          </note>
          <note>
            har förfrågningar från Taiwan vidarebefordrats till
          </note>
          <note>
            Center for Disease Control and Prevention i Atlanta som är en
            av WHO:s samarbetspartner enligt gängse rutiner. WHO har därutöver
            sänt ett par experter direkt till Taiwan. Jag har ingen anledning
            att ifrågasätta WHO:s egen bedömning när det gäller organisationens
            hantering av utbrottet av SARS i Taiwan.
          </note>
          <note>
            Precis som Jakob Forssmed anför uppmuntrar den svenska regeringen
            trots avsaknaden av diplomatiska förbindelser med Taiwan till
            breda kontakter mellan
          </note>
          <note>
            Sverige och Taiwan. Kontakterna är i dag intensiva, inte minst
            på handelsområdet. Genom ökade allmänna kontakter har även kulturutbytet,
            det akademiska samarbetet, turismen och kontakterna på parlamentarisk
            nivå ökat mellan Sverige och Taiwan. Jag ser fram emot fortsatt
            utbyggda kontakter utifrån den goda grund som etablerats. Ett
            väl utbyggt kontaktnät med Taiwan stärker dess förutsättningar
            att stå som ett demokratiskt föredöme i regionen. Sverige ställer
            sig mot denna bakgrund också positivt till taiwanesiskt deltagande
            i internationella sammanhang förutsatt att samarbetet kan ske
            under former som är förenliga med ett-Kina-politiken.
          </note>
          <note type="speaker">
            Anf. 55 JAKOB FORSSMED (kd):
          </note>
          <note>
            Herr talman! Jag vill börja med att tacka utrikesministern för
            svaret på interpellationen, även om det kanske mer gav en tydlig
            bild av vad regeringen inte har för avsikt att göra för de 23
            miljoner taiwaneser som i dag står utanför detta internationella
            samarbete även i situationer som den här, när det faktiskt handlar
            om liv och död.
          </note>
          <note>
            Taiwans utveckling har ju, som utrikesministern naturligtvis
            väl känner till, varit enastående de senaste
          </note>
          <note>
            20 åren. Från ett auktoritärt samhälle till en fullfjädrad demokrati
            med respekt för mänskliga rättigheter, detta trots att mörka moln
            omgivit ön i samband med varje demokratisk reform, exempelvis
            i form av fastlandskinesiska missiler redo att utplåna den spirande
            utvecklingen. Ondskans maktspråk är sig likt.
          </note>
          <note>
            Det mod som en liten vital demokrati med 23
          </note>
          <note>
            miljoner invånare visar gentemot en stor totalitär kommunistisk
            granne med 1 200 miljoner invånare saknar på många sätt motstycke.
            Trots omvärldsförmaningar att inte utmana gällande ordning har
            Taiwan bistått med en ljuskägla som ställt i dagen skillnaden
            mellan demokrati och förtryck.
          </note>
          <note>
            Taiwan har skapat förutsättningar för att förbättra folkhälsan
            och aktivt velat bidra kunskapsmässigt och finansiellt till hälsoarbetet
            inom FN. Därför tycker jag att det här svaret är lite passivt.
            Varför deklarerar man inte tydligare att man tänker göra allt
            för att stötta
          </note>
          <note>
            Taiwan i dess strävan att bli observatör vid WHO, att man är
            beredd att sätta press på Kina, att man är beredd att göra ett
            kraftfullt uttalande där man kräver
          </note>
          <note>
            Taiwans tillträde till Världshälsoorganisationen? Jag saknar
            de utfästelserna.
          </note>
          <note>
            De senaste månadernas utbrott av det dödliga viruset SARS har
            visat på nödvändigheten av att Taiwan får tillträde till WHO.
            Miljontals människors möjlighet att ta del av vital information
            som skulle kunna mildra spridningen av viruset har försvårats.
          </note>
          <note>
            Anna Lindh säger visserligen att det inte varit något problem
            för Taiwan att få del av WHO:s expertis och information i kampen
            mot viruset. Mot detta finns en rad vittnesmål som säger annorlunda.
            Tom Hart, professor i Östasienstudier, konstaterar stora problem
            i kontakterna mellan Taiwan och WHO. Joseph WU, presidentens talesman,
            säger att WHO:s experter inte kunde komma till ön förrän Kina
            hade godkänt detta.
          </note>
          <note>
            Och detta var i början av maj, många veckor efter epidemins utbrott.
            Det är klart att det finns problem här.
          </note>
          <note>
            WHO har enligt sina stadgar ett strävande i första rummet efter
            bästa möjliga hälsa, inte för alla stater utan för alla folk.
            För de flesta är det uppenbart att
          </note>
          <note>
            Taiwan torde inkluderas också i benämningen "alla folk". Men
            det gör de inte. Det är 23 miljoner människor, som hela Norden
            ungefär. Detta trots att Taiwan inte har gjort anspråk på deltagande
            som stat utan som observatör, som health entity, som Anna Lindh
            också mycket riktigt framhåller i sitt svar.
          </note>
          <note>
            Kina gör naturligtvis allt för att stoppa det som kan tolkas
            som ett erkännande av Taiwans frihetssträvanden. När Kina kan
            tjäna på Taiwans internationella deltagande kan det ibland tolereras.
            Men när det gäller hälsa verkar detta vara svårt. Det politiska
            spelet blir väldigt märkligt när det spelas med så högt pris som
            sjukdom och människoliv. Då tycker man att det kanske vore på
            sin plats med ett något mer aktivt agerande.
          </note>
          <note>
            Fastlandskina motverkar WHO:s syften, motar
          </note>
          <note>
            Taiwan i WHO-grinden, hemlighåller den information i månader
            som hade kunnat stoppa spridningen av SARS och försvårar samarbetet,
            medan Taiwan stöder Världshälsoorganisationen på alla tänkbara
            sätt. Vad är det egentligen som belönas, och vad är det som straffas?
            Den logiken skulle det vara spännande att höra utrikesministern
            förklara i exempelvis en skolklass.
          </note>
          <note type="speaker">
            Anf. 56 Utrikesminister ANNA LINDH (s):
          </note>
          <note>
            Herr talman! Jakob Forssmed tycker tydligen att svaret är oklart.
            Det beklagar jag. Jag tyckte att det var väldigt klart. Men jag
            kan sammanfatta det så här:
          </note>
          <note>
            Sverige stöder Taiwans observatörskap i WHO, och vi arbetar aktivt
            för detta både i EU och WHO.
          </note>
          <note type="speaker">
            Anf. 57 JAKOB FORSSMED (kd):
          </note>
          <note>
            Herr talman! Det är bra att det förtydligas. Jag tyckte inte
            att det var så oklart. Däremot tyckte jag att det här arbetet
            var lite passivt. Det har ställts många frågor om detta i riksdagen
            under årens lopp, och det brukar vara ungefär samma svar från
            regeringen och
          </note>
          <note>
            Anna Lindh, nämligen att man välkomnar en utveckling som möjliggör
            observatörskap i WHO också för
          </note>
          <note>
            Taiwan. Senast detta skrevs i ett svar var den 15 maj.
          </note>
          <note>
            Det var fyra dagar före WHO:s världshälsoförsamling, där den
            här frågan skulle behandlas. Det var inte ett ord om det i svaret,
            inte ett ord om hur Sverige planerar att agera i det här sammanhanget.
          </note>
          <note>
            Vad jag förstår var Sverige genom sitt deltagande i EU väldigt
            tyst när man behandlade den här frågan, detta trots att det fanns
            ökade förhoppningar om att
          </note>
          <note>
            Taiwan skulle kunna komma med eftersom det fanns ett ökat stöd
            för detta i och med SARS-epidemin.
          </note>
          <note>
            USA, Japan och en rad andra stater ställde sig bakom, liksom
            Europaparlamentet, World Medical Association med flera. 21 länders
            FN-ambassadörer har skrivit ett brev till Kofi Annan med samma
            vädjan. Vad
          </note>
          <note>
            Sverige gör är mer oklart på den punkten.
          </note>
          <note>
            Anna Lindh sade också i sitt svar att ett
          </note>
          <note>
            "taiwanesiskt deltagande i WHO:s arbete måste ske på ett sätt
            som inte kräver nationsstatus. Taiwan har ansökt om observatörsstatus
            under beteckningen health entity". WHO utreder för närvarande
            de juridiska aspekterna kring detta förslag. Men det finns en
            massa organisationer som redan är observatörer,
          </note>
          <note>
            PLO, Röda Korset, Röda Halvmånen. De visar att det är fullt möjligt.
            Det här är inte första året som Taiwan har lämnat in denna ansökan,
            utan det är sjunde året i rad - om jag har förstått saken rätt.
          </note>
          <note>
            Låt oss se vad Sverige gör för Taiwan. Vi har goda handelsförbindelser,
            och vi arbetar för att öka de diplomatiska förbindelserna och
            förbindelser på andra områden, till exempel kultur. Det är jättebra
            att vi har goda handelsförbindelser, men vi har också goda handelsförbindelser
            med Fastlands-Kina. Jag hoppas att det landet inte hindrar ett
            ökat engagemang för
          </note>
          <note>
            Taiwans deltagande i till exempel WHO.
          </note>
          <note>
            Jag är ute efter att få fler utfästelser om ett mer aktivt arbete
            i frågan. Jag hoppas det. Det är inte första gången som det här
            inträffar. Det var samma sak vid enterovirusets utbrott. Då var
            det också problem för Taiwan att få del av information från
          </note>
          <note>
            Världshälsoorganisationen. Det här är ett akut problem som verkligen
            är aktuellt i dagarna.
          </note>
          <note type="speaker">
            Anf. 58 Utrikesminister ANNA LINDH (s):
          </note>
          <note>
            Herr talman! Återigen uppmanar jag Jakob Forssmed att lyssna
            på vad jag sade i svaret. Vi anser att det är möjligt för Taiwan
            att bli observatör i WHO.
          </note>
          <note>
            Det är inte Sverige som utreder juridiken. Vi menar att det är
            möjligt att ge Taiwan observatörskap, och vi hoppades att både
            EU och WHO med konsensus skulle komma fram till samma sak.
          </note>
          <note>
            Problemet för oss är att andra länder inte håller med oss. Vi
            har aktivt argumenterat för detta, och vi har framför allt försökt
            att få konsensus inom EU.
          </note>
          <note>
            Andra länder håller inte med oss. Det är därför vi inte har fått
            resultat. Det enda vi kan göra är att fortsätta att aktivt arbeta
            för att få konsensus.
          </note>
          <note>
            Det är sant att det finns många observatörer som är anslutna
            i form av NGO:er, men Taiwan vill inte vara ansluten som en NGO.
            Det är därför det är viktigt att Taiwan får bli anslutet som en
            health entity.
          </note>
          <note type="speaker">
            Anf. 59 JAKOB FORSSMED (kd):
          </note>
          <note>
            Herr talman! Tack, utrikesministern, för förtydligandet. Jag
            tolkar det som att det kommer att bli ett intensifierat arbete
            för att nå fram till den konsensus som det pratas om, det vill
            säga att Sverige tar initiativ på området. Den situationen har
            verkligen visat på behovet av detta och också på behovet av att
            Taiwan, med 23 miljoner demokrater och människor som strävar efter
            frihet, får tillträde till de internationella sammanhangen. Det
            vore bra.
          </note>
          <note>
            Jag anmärkte på att man fyra dagar innan världshälsoförsamlingens,
            WHO:s, kongress inte hade redovisat hur Sverige har tänkt att
            agera. Men det är möjligt att Sverige har agerat kraftfullt i
            det sammanhanget. Vi får hoppas att så är fallet, och om inte
            att man i så fall agerar kraftfullt i frågan i framtiden.
          </note>
          <note type="speaker">
            Anf. 60 Utrikesminister ANNA LINDH (s):
          </note>
          <note>
            Herr talman! Jag vill bara påpeka att jag innan den
          </note>
          <note>
            15 maj - jag har inte exakta datum här - har svarat på frågor
            om detta i riksdagen. I de frågesvaren har det klart framgått
            att Sverige stöder Taiwans ansökan om observatörskap i WHO. Detta
            har varit en klart fastlagd svensk position sedan lång tid tillbaka.
            Ska vi arbeta aktivt för detta vill jag gärna be Jakob Forssmed
            att via sina partikamrater i andra EU-länder arbeta för att vi
            ska få en konsensus om detta.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2002/03:413 om förhållandena på Kuba
          </note>
          <note type="speaker">
            Anf. 61 Utrikesminister ANNA LINDH (s):
          </note>
          <note>
            Herr talman! Jakob Forssmed har frågat mig vad jag avser att
            göra för att de politiska fångarna i Kuba ska släppas fria, behandlingen
            av dem ska förbättras och deras anhöriga få stöd. Jakob Forssmed
            vill även veta vad jag avser att göra för att organisationer som
          </note>
          <note>
            Röda Korset ska få tillträde till Kuba. Slutligen har
          </note>
          <note>
            Jakob Forssmed frågat hur jag avser att stödja demokratirörelsen.
          </note>
          <note>
            För drygt en månad sedan, med anledning av en annan interpellation,
            uppmärksammades massarresteringarna av kubanska oliktänkande i
            kammaren. Under den tid som förflutit sedan dess har situationen
            förvärrats ytterligare. De arresterade har dömts till långa fängelsestraff,
            från 6 upp till 28 år, efter slutna och summariska rättegångar.
            De dömdes bland annat för konspiration mot den nationella säkerheten.
            I
          </note>
          <note>
            själva verket gav de endast uttryck för sina åsikter.
          </note>
          <note>
            Detta är fullständigt oacceptabelt. Den svenska regeringen fördömer
            kraftfullt frihetsberövandena och fängelsestraffen. Jag tog själv
            upp det inträffade i samband med att EU:s råd för yttre förbindelser,
          </note>
          <note>
            GAERC, sammanträdde den 14 april. Rådet antog slutsatser som
            starkt fördömde den kubanska regeringens agerande och krävde att
            de arresterade skulle släppas fria. Med anledning av fängelsestraffen
            överlämnades även en andra EU-démarche till kubanska myndigheter
            den 18 april. I GAERC-
          </note>
          <note>
            slutsatserna och vid överlämnandet av démarchen fördömdes även
            de kubanska myndigheterna för att ha låtit avrätta tre båtkapare
            och därigenom upphävt moratoriet på dödsstraff.
          </note>
          <note>
            Nu når oss även uppgifter om att de politiska fångarna tvingas
            genomgå fysiska och psykiska umbäranden. Vi accepterar som sagt
            inte att de över huvud taget har fängslats, än mindre accepterar
            vi att fångarna behandlas illa.
          </note>
          <note>
            Det är därför viktigt med fortsatta påtryckningar mot den kubanska
            regeringen. Det är också viktigt att det spirande civila samhällets
            företrädare även fortsättningsvis får vårt stöd. Jakob Forssmed
            har helt rätt
          </note>
          <note>
            - de fängslade får inte falla i glömska. Vi stöder dem genom
            vår otvetydiga kritik mot den kubanska regeringen men även genom
            vårt agerande på plats i
          </note>
          <note>
            Kuba. Svenska diplomater försökte närvara under rättegångarna,
            men förvägrades tillträde. Vår ambassad har regelbunden kontakt
            med de fängslades anhöriga och företrädare för det civila samhället
            som ännu befinner sig i frihet. Sveriges stöd i deras strävan
            efter pluralism i Kuba är starkt och allmänt känt.
          </note>
          <note>
            I mitt tidigare interpellationssvar utlovade jag att vi skulle
            undersöka hur vi skulle kunna öka biståndet till demokratirörelsen.
            Det står jag fast vid men med samma förbehåll som tidigare. Vårt
            stöd får inte vara av en sådan karaktär att det riskerar att skada
            mottagarna. Att bedriva systemöppnande biståndsverksamhet är att
            balansera mellan den långsiktiga målsättningen att främja pluralism
            och att inte försvåra för de lokala aktörerna att verka i denna
            riktning.
          </note>
          <note>
            Organisationer som Röda Korset och Amnesty har inte tillträde
            till Kuba, vilket den svenska regeringen djupt beklagar. Dessa
            organisationers verksamhet utgör viktiga komponenter i strävan
            efter större öppenhet. FN:s kommission för mänskliga rättigheter
            i
          </note>
          <note>
            Genève har utsett en särskild rapportör avseende
          </note>
          <note>
            Kuba. Hon har emellertid hittills konsekvent förvägrats inresetillstånd.
            Detta har med bland annat svenskt stöd kritiserats i den resolution
            om Kuba som nyligen antogs av FN:s MR-kommission. Dessa exempel
            understryker hur den kubanska regimen skyr internationell uppmärksamhet
            vad gäller situationen i det egna landet. De systematiska brotten
            mot de mänskliga rättigheterna kan dock inte döljas för omvärlden.
          </note>
          <note>
            Den svenska regeringen kommer att fortsätta uppmärksamma situationen
            i Kuba, i synnerhet de politiska fångarnas öde.
          </note>
          <note type="speaker">
            Anf. 62 JAKOB FORSSMED (kd):
          </note>
          <note>
            Herr talman! Inledningsvis vill jag tacka utrikesministern för
            svaret. Jag konstaterar att vi har fått en anständig Kubapolitik
            efter en lång tid av motsatsen.
          </note>
          <note>
            Regeringens position möjliggör ett brett engagemang i frågan.
            Det är oerhört värdefullt. Vårt engagemang behövs i en tid när
            en lång rad demokratiska ledare döms till oerhört hårda och långa
            fängelsestraff. Vi behöver mer av konkreta åtgärder, och regeringen
            har här en nyckelroll. Jag vill också tacka Anna Lindh för de
            olika åtgärder som Sverige har vidtagit på den internationella
            arenan. Jag vill uppmana till att intensifiera det arbetet. Jag
            vill också ta tillfället i akt och uppmana Anna Lindh att överväga
            en svensk resa på hög nivå till Kuba för att träffa oppositionella
            och anhöriga. Det vore mycket bra om Anna Lindh själv reste till
            Kuba. Det skulle ha en stor påverkan på utvecklingen till det
            bättre.
          </note>
          <note>
            Jag var själv på Kuba i början av maj tillsammans med andra kristdemokrater
            och besökte anhöriga till de fängslade och ledande företrädare
            för oppositionen, till exempel kristdemokraten och Sacharovpristagaren
            Oswaldo Payá, människorättsaktivisten Elizardo Sanchez och en
            av förgrundsgestalterna för de fria biblioteken, Gisela Delgado.
          </note>
          <note>
            Demokratirörelsen är satt under en våldsam press i dag. Många
            fruktar för första gången på decennier för sina liv. Det är tortyrliknande
            förhållanden i häkten och i fängelser, summariska rättegångar,
            minimal kontakt med anhöriga. De framtida åren i isoleringscell
            tar redan nu ut sin rätt.
          </note>
          <note>
            Castros lag kom efter en tid av växande stöd bland allmänheten,
            inte minst tack vare de av Oswaldo Payá och kristdemokraterna
            i Movimiento Cristiano Liberación initierade Valeraprojektet,
            det vill säga en namninsamling som syftar till en folkomröstning.
            Det är något som parlamentet enligt konstitutionen måste diskutera
            om det samlas in minst 10 000 namn. Folkomröstningen skulle gälla
            grundläggande mänskliga rättigheter. Över 25 000 namn har samlats
            in. Stödet för projektet kan tänkas vara betydligt större med
            tanke på de risker som varje undertecknare tar. Det finns ett
            brett engagemang i demokratirörelsen.
          </note>
          <note>
            Castros syfte är naturligtvis klart: Det handlar om att demoralisera
            den spirande rörelsen, att låta människor veta att priset de betalar
            för den här kampen är alldeles för högt.
          </note>
          <note>
            Castro utnyttjade Irakkriget på mer än ett sätt:
          </note>
          <note>
            dels genom att han under medieskuggan passade på att fängsla
            människor, dels genom att han försökte knyta skeendet i Irak till
            sitt eget sammanhang och hävda att Kuba stod näst i tur på listan
            efter Irak -
          </note>
          <note>
            "nu har vi tillåtelse att använda alla metoder för att slå till
            mot dem som vi uppfattar som samhällsomstörtare". Man yrkade till
            och med på dödsstraff för en av demokratikämparna, men det blev
            omvandlat till livstid.
          </note>
          <note>
            I Castros senaste tal anklagas Kubas demokratirörelse för terrorism.
            Tidigare har han inte ens nämnt dissidenterna. Han har förnekat
            deras existens. Sedan har han sagt att de är ofarliga. Helt plötsligt
            har de blivit ett hot mot Kubas existens, enligt Castro. Det är
            klart att det sätter en oerhörd press på de här aktivisterna.
            Rätt många av ledarna är relativt ensamma, eftersom de som stod
            på barrikaderna har blivit inspärrade.
          </note>
          <note>
            Det gäller, som Anna Lindh glädjande nog antydde, att hålla trycket
            uppe. Vi får inte glömma de här fångarna. Det gäller också de
            250 fångar som sedan tidigare satt fängslade där.
          </note>
          <note>
            Jag vill tacka regeringen för agerandet hittills, men jag vill
            uppmana regeringen att agera för fångarna och för deras villkor,
            på nytt och ännu kraftigare.
          </note>
          <note>
            Jag vill också uppmana regeringen att göra ett besök på Kuba
            för att träffa oppositionen och på olika sätt öka stödet och inte
            minst underlätta praktiskt för svenska partier och organisationer
            som arbetar med stöd till demokratirörelsen på Kuba.
          </note>
          <note type="speaker">
            Anf. 63 ERIK ULLENHAG (fp):
          </note>
          <note>
            Herr talman! Inledningsvis vill jag tacka Jakob
          </note>
          <note>
            Forssmed för att han har ställt denna interpellation och Anna
            Lindh för det svar som har levererats till kammaren.
          </note>
          <note>
            Jag blev tidigare i dag anklagad för att inte bry mig om de konflikter
            som CNN-kamerorna inte finns framför. Kongo-Kinshasa nämndes.
            Jag är engagerad i Kongo-Kinshasa, men jag är också synnerligen
            engagerad i Kubafrågan och försökte lyfta upp den när det inte
            fanns några CNN-kameror tända.
          </note>
          <note>
            Med tanke på de interpellationsdebatter vi tidigare har haft
            i kammaren vill jag inledningsvis säga att jag, precis som Jakob
            Forssmed, är mycket positiv till det regeringen gör. Den socialdemokratiska
            regeringen och Anna Lindhs nya ledning har blivit mycket tydliga
            i sin Kubapolitik, och det är väldigt positivt.
          </note>
          <note>
            I kammaren har man utlovat ökat stöd direkt till demokratirörelsen.
            Jag tolkar den proposition om global utveckling som kom häromdagen
            som att sådana möjligheter nu står till buds.
          </note>
          <note>
            I kammaren för ett antal veckor sedan öppnade också Anna Lindh
            för ett ministerbesök, eller i alla fall ett högnivåbesök, på
            Kuba från svensk sida. Jag tror att det nu vore oerhört centralt
            om en svensk socialdemokratisk minister åkte till Kuba och tydligt
            visade att man ställer sig på demokratirörelsens sida.
          </note>
          <note>
            Jag fick häromdagen del av ett mejl från en av mina vänner på
            Kuba, en ung kuban som för ett år sedan gick in i demokratirörelsen.
            Tidigare andades han optimism, men nu var han ganska nedbruten.
            I en situation där hans förebilder, som har gjort att han tagit
            steget in i demokratirörelsen, en efter en har fängslats kände
            han sig väldigt ensam. Nu bad han inte om hjälp direkt till demokratirörelsen,
            utan om hjälp att lämna Kuba. Det är klart att han som alla andra
            har rätt att fly undan förtryck, men det är en väldig tragik för
            Kubas framtid om de som kämpar för demokrati och mänskliga rättigheter
            på Kuba känner sig tvungna att fly ur landet.
          </note>
          <note>
            Någonting som kan hända efter en demokratisk transition är att
            det är krafter utanför Kuba som styr utvecklingen på Kuba den
            dag Fidel Castro faller.
          </note>
          <note>
            Det är oerhört centralt i dag att stärka demokratirörelsen. Den
            är ju kuvad, men inte slagen. Varje söndag går kvinnor, hustrur
            till de fängslade, efter förebilder från andra sydamerikanska
            diktaturer, klädda i vitt i protest mot de arresteringar som har
            skett. De och andra som jobbar inom demokratirörelsen skulle ha
            ett väldigt stöd om antingen Anna Lindh eller exempelvis statsrådet
            Jan O Karlsson åkte till
          </note>
          <note>
            Kuba. Ett tydligt svar på den frågan vore spännande att få i
            dag.
          </note>
          <note>
            Jag skulle också vilja väcka en fundering om hur man skulle kunna
            ena trycket mot Kuba från omvärldens sida. Ett problem i världens
            Kubapolitik är att
          </note>
          <note>
            USA:s embargo förgiftar diskussionen, genom att det blir ett
            ställningstagande för eller emot USA i stället för ett tydligt
            ställningstagande för demokrati och mänskliga rättigheter. EU:s
            gemensamma position är att ta ställning mot embargot, och det
            utnyttjas självfallet av Fidel Castro.
          </note>
          <note>
            En tankegång som jag skulle vilja fråga utrikesministern om hon
            är beredd att verka för är att börja arbeta med smarta sanktioner
            mot regimen på Kuba, i enlighet med vad till exempel Peter Wallensteen
            har pekat på i sin rapport till FN:s säkerhetsråd. Om man hade
            sådana är det mycket möjligt att vi skulle kunna hamna i en situation
            där USA och Europa drog åt samma håll, det vill säga att man satte
            in smarta sanktioner mot människor i regimen och därmed kunde
            luckra upp det embargo som USA har.
          </note>
          <note>
            Det stora problemet med det internationella trycket är just att
            Castro hela tiden har en möjlighet att skylla Kubas problem på
            embargot och på USA. Mot den bakgrunden skulle en sådan här lösning
            kunna vara något som satte ett rejält tryck på Castro, om man
            fick hela den demokratiska världen på samma sida i den här kampen.
          </note>
          <note type="speaker">
            Anf. 64 GUNNAR ANDRÉN (fp):
          </note>
          <note>
            Herr talman! Också jag vill ansluta mig och tacka både Jakob
            Forssmed för interpellationen och statsrådet för ett utmärkt svar.
          </note>
          <note>
            Kuba är ett mycket speciellt land, som har haft en oändligt lång
            diktatur. Det finns i dag miljoner kubaner som aldrig har levt
            i någon god demokrati, som inte har haft möjligheten att göra
            det. Detta fantastiska land liknar många länder i Östeuropa, där
            generationer fick leva under diktatur. Bristen på frihet är fortfarande
            skriande. Det enda som det finns gott om på Kuba i dagens läge
            är åsiktsförtryck. Också de ekonomiska levnadsförhållandena för
            huvuddelen av kubanerna är erbarmliga, jämfört med nästan alla
            länder i omgivningen.
          </note>
          <note>
            Det som har hänt den allra senaste tiden är väldigt intressant.
            Om man ser tillbaka ett antal decennier har det inte funnits någonting
            liknande denna demokratirörelse. Jag förstår att den nuvarande
            härskaren sedan
          </note>
          <note>
            45 år tillbaka är oerhört rädd för denna demokratirörelse, som
            kommer inifrån. Vi har sett många andra regimer falla av just
            denna anledning. Den kraft som finns i en inre demokratirörelse
            är omöjlig att kuva i längden.
          </note>
          <note>
            Jag tror också att det skulle vara bra för demokratirörelsen
            på Kuba om Sverige kunde göra någonting av de två saker som har
            föreslagits här. Vi har ju bra kontakter med demokratirörelsen
            på Kuba, och det är väldigt viktigt. Men jag tror också att det
            skulle vara klokt att inbjuda företrädare för denna demokratirörelse
            hit till Sverige för överläggningar, om inbjudan kommer från Sveriges
            regering. Jag tror också att det vore klokt att resa på hög nivå
            för att de på Kuba på plats kunde få träffa företrädare för den
            svenska regeringen, utöver vad ambassaden kan göra.
          </note>
          <note>
            Jag tycker att Sverige har ett klokt förhållningssätt till mycket
            av det som händer på Kuba. Civila insatser har gjorts de senaste
            åren, bland annat genom den liberala biståndsorganisationen SILC.
            Lars Leijonborgs frihetspris gick till den kubanska fria biblioteksrörelsen.
          </note>
          <note>
            Jag kan säga till statsrådet och chefen för Utrikesdepartementet
            att jag gladde mig särskilt åt att vid en demonstration utanför
            Riksdagshuset nyligen om frihetsstraffen deltog företrädare för
            SSU, den ungdomsorganisation som utrikesministern tidigare var
            ordförande för. Det var mycket glädjande att se, för det har varit
            ett problem att man inte har fått tillräcklig bredd i den här
            verksamheten mot Kuba.
          </note>
          <note>
            Jag tycker också att det som Erik Ullenhag säger är väldigt intressant,
            att man ska tillgripa smarta sanktioner. Den breda sanktionsverksamhet
            som USA
          </note>
          <note>
            har ägnat sig åt har egentligen inte skadat själva regimen och
            de ledande personerna, men den har skadat folks levnadsstandard
            på Kuba på ett tråkigt sätt. Det är ett bekymmer. Om utrikesministern
            kan arbeta inom ramen för EU och vi kan göra någonting för att
            sätta press på själva regimen, ungefär som man gjorde i Irak när
            man riktade sig väldigt hårt mot regimens företrädare, skulle
            det vara väldigt bra för att öka friheten på Kuba.
          </note>
          <note type="speaker">
            Anf. 65 Utrikesminister ANNA LINDH (s):
          </note>
          <note>
            Herr talman! Först vill jag säga att jag tyckte att det var intressant
            att höra Jakob Forssmeds berättelse från hans besök på Kuba. Jag
            vill också gärna ge Erik
          </note>
          <note>
            Ullenhag ett erkännande för att han har lyft upp andra frågor.
            Vi diskuterade det tidigare i debatten i dag.
          </note>
          <note>
            Du har alldeles rätt i detta, Erik.
          </note>
          <note>
            När det gäller den kubanska regimens agerande kan det tyckas
            fullständigt obegripligt att man agerar på det här sättet och
            därmed utsätter sig för hela den internationella kritiken. Jag
            tror att enda förklaringen är att det är ett väldigt tydligt svaghetstecken,
            att regimen är rädd och känner sig hotad. Annars agerar man inte
            på det här sättet.
          </note>
          <note>
            Vi har i dagarna fått besked om att Kuba har dragit tillbaka
            sin ansökan om att ansluta sig till Cotonou-avtalet. Det hade
            naturligtvis varit omöjligt för oss att acceptera en kubansk ansökan,
            men det är väl också den insikt som Kuba har i dag.
          </note>
          <note>
            Vad kan man då göra? Jag tror att EU ändå har en viktig roll
            i att försöka fortsätta att få den kubanska regimen att förstå
            att detta inte går; det går inte att ha den här utvecklingen.
            Det kan Sverige påpeka, men också EU kan vara väldigt tydligt
            när det gäller detta.
          </note>
          <note>
            Kan man hitta en ny väg som till exempel smarta sanktioner? Vi
            har det amerikanska embargot, och precis som alla har sagt här
            i debatten låser och blockerar det situationen på något sätt.
            Så länge det finns kvar tror jag att det är omöjligt att diskutera
            några typer av smarta sanktioner. Det låser nämligen hela regionen
            och grannländerna. Vår erfarenhet är att man bara kan göra sådant
            här ifall man har en bred överenskommelse och grannländernas stöd.
          </note>
          <note>
            Det jag tycker är en intressant idé, som vi också diskuterade
            för en månad sedan, är ett högnivåbesök till Kuba. Jag kan säga
            att jag är klart positiv till det.
          </note>
          <note>
            Därmed är det inte sagt att jag ska åka själv, men jag tycker
            att det är en klart positiv idé. Jag tror att ni har rätt i att
            det i dagsläget skulle vara ett bra initiativ, så där avser regeringen
            att återkomma.
          </note>
          <note type="speaker">
            Anf. 66 JAKOB FORSSMED (kd):
          </note>
          <note>
            Herr talman! Utrikesministern! Här är en bild på
          </note>
          <note>
            Regis Iglesias Ramirez. Det är en vän till mig. Han är kubansk
            kristdemokrat. Sist jag träffade honom var i januari. Vi tog en
            pizza och en glass på ett icketuristhak i lilla Chinatown i Havanna.
          </note>
          <note>
            Han är några år äldre än mig, runt 35. Vi har båda ett förflutet
            i hårdrocksträsket. Regis ser ut, eller snarare såg ut, som en
            äkta rocker med sitt långa mörka hår och sin ganska avslappnade
            klädstil. Jag säger att han "såg ut" som en rocker, för han har
            blivit tvångsrakad, till både huvud och kropp. Han är förändrad
            till oigenkännlighet som en del i den förnedring som den kubanska
            regimen utsätter honom för. Han sitter i en minimal isoleringscell
            i en källare i ett av Kubas hårdaste fängelser, det som ibland
            kallas för 80:e kilometern. Där ska han spendera en stor del av
            sitt vuxna liv, 18 år. Där kommer han att förlora en stor del
            av just detta vuxna liv. Han kommer aldrig att bli som förr. Han
            sover, om han nu kan sova, på en betongbädd och har inte tillgång
            till dagsljus.
          </note>
          <note>
            Vad är då hans brott? Jo, han tycker att kubaner, som alla andra
            folk, har rätt till frihet och demokrati -
          </note>
          <note>
            mänskliga rättigheter. För detta har han under år trakasserats,
            hotats, isolerats och gått arbetslös. Den egna familjen har splittrats.
            Och när han nu sitter fängslad i den här källarhålan har hoten
            mot honom intensifierats. Han får ständigt veta att om något över
            huvud taget händer på Kuba, alltså om det blir några oroligheter,
            så kommer han att hållas ansvarig för detta och dö omedelbart
            i fängelset.
          </note>
          <note>
            Efter en summarisk rättegång med falska anklagelser där inte
            medierna eller utländsk ambassadpersonal var med - den svenska
            ambassaden var närvarande men fick inte tillträde - fick han då
            de här 18
          </note>
          <note>
            åren. Han har två döttrar, 13 och 16 år gamla. Deras intåg i
            vuxenvärlden kommer han aldrig att vara en del av utan en stor
            förändring på Kuba.
          </note>
          <note>
            Hans döttrar kan, i likhet med hans mor, färdas till det avlägsna
            fängelset för att träffa honom två timmar var tredje månad. Det
            blir sex dygn på 18 år. Han ska knäckas.
          </note>
          <note>
            När Regis och jag och ett par andra satt och åt pizza var han
            full av tillförsikt. Arbetet med Varelaprojektet pågick framgångsrikt.
            Samtidigt gjorde
          </note>
          <note>
            Kubas kristdemokrater sig redo för den dag demokratin skulle
            komma för att hindra det kaos som lätt kan uppstå i ett sådant
            maktvakuum, som Erik Ullenhag också har beskrivit. För att bistå
            dem var vi på plats.
          </note>
          <note>
            I takt med att fler hade skrivit på det här projektet hade klimatet
            för den oppositionella verksamheten blivit med kubanska mått mätt
            något lite lättare. Det var inte så att avlyssningen hade upphört
            eller att trakasserierna hade försvunnit eller att arresteringarna
            hade slutat att komma, men det fanns en känsla i luften av att
            något var på gång. Det var alltså i januari, bara två månader
            före det mest brutala slaget mot demokratirörelsen på decennier.
          </note>
          <note>
            Det finns en fantastisk bild på Regis när han bär lådan med alla
            namn på de personer som skrivit på
          </note>
          <note>
            Varelaprojektet till nationalförsamlingen. Lådan är väldigt stor,
            och den ser väldigt tung ut, men Regis bär den med stolthet och
            kraft. Det är klart att den stoltheten och den kraften finns kvar,
            men för Regis och de andra fängslade ledarna är den kraftigt kringskuren
            av regimens ondskefulla betong.
          </note>
          <note>
            Jag berättar om Regis därför att jag tror att det är viktigt
            att vi får bilder av människor bakom de här processerna, människor
            som är som vi, av kött och blod, som längtar efter frihet och
            demokrati. Jag tror att den här relationen till dem också gör
            att vi ökar vårt engagemang för dem.
          </note>
          <note>
            Vi har en plikt som medmänniskor och som försvarare av allmänt
            giltiga värden, som brukar kallas mänskliga rättigheter, en plikt
            att stå upp för Regis och andra fängslade när tillfället bjuds.
          </note>
          <note>
            Jag är glad åt att Anna Lindh är beredd att använda många olika
            verktyg för att åstadkomma den här förändringen, och jag ser fram
            emot de initiativ som regeringen tar på det här området.
          </note>
          <note type="speaker">
            Anf. 67 ERIK ULLENHAG (fp):
          </note>
          <note>
            Herr talman! Det händer ibland, även om det inte är så ofta,
            att det görs inrikespolitik av utrikespolitik.
          </note>
          <note>
            Både regeringen och oppositionspartierna gör sig nog skyldiga
            till detta. Om utrikesministern tar ett initiativ till ett högnivåbesök
            på Kuba kan jag lova att vi från
          </note>
          <note>
            Folkpartiets sida inte kommer att göra inrikespolitik av utrikespolitik,
            utan vi kommer att strö rosor i er väg om ni ser till att stödja
            demokratirörelsen och träffa både den och företrädare för regimen
            och vara tydliga.
          </note>
          <note>
            Jag väckte en tanke som är ganska ny, eller i alla fall ny för
            mig själv. Vår biståndsorganisation, SILC, åkte till slut till
            miamikubanerna. Man hade varit inbjuden dit ett stort antal år,
            men man hade låtit bli att komma dit, men nu har man åkt till
            miamikubanerna för att höra diskussionerna i Miami.
          </note>
          <note>
            Det var under de diskussionerna som funderingarna föddes om hur
            ska man kunna få en internationell enighet gentemot Kuba. Tanken
            med smarta sanktioner, som jag har, är egentligen inte att EU
            enskilt ska ha smarta sanktioner. Tankegången är att Sverige skulle
            kunna ta ett initiativ, inom EU-kretsen och i samtal med USA,
            till att ersätta det amerikanska embargot med gemensamma smarta
            sanktioner.
          </note>
          <note>
            Till och med hos miamikubanerna fanns det en väldigt stor förståelse
            för ett sådant resonemang, och jag tror att det skulle kunna vara
            väldigt effektivt.
          </note>
          <note>
            Om man nu ska hitta ett antal verktyg till en verktygslåda har
            jag ytterligare en fråga som jag skulle vilja ställa till Anna
            Lindh, utrikesministern:
          </note>
          <note>
            Vad ska vi nu göra med EU:s intressekontor, som ändå finns på
            ön? Ska det stängas helt och hållet, eller ska man använda det
            till något annat? Det öppnades ju för att man skulle förbereda
            en Cotonouanslutning.
          </note>
          <note>
            Jag vet inte själv ifall det har fattats något beslut, men en
            sak man skulle kunna göra med EU:s intressekontor är det som man
            gjorde med det amerikanska intressekontoret, det vill säga att
            man delvis öppnar det för demokratirörelsen. Finns det två ställen
            att gå till, så att man kan mejla varannan vecka under en halvtimme
            eller hålla kontakt med yttervärlden, så kommer man inte att kunna
            stigmatisera de människor som just går till USA:s intressekontor,
            det amerikanska.
          </note>
          <note>
            Finns det en beredskap från utrikesministerns sida för att ta
            ett sådant initiativ?
          </note>
          <note type="speaker">
            Anf. 68 GUNNAR ANDRÉN (fp):
          </note>
          <note>
            Herr talman! Det slumpar sig så att jag råkar bo i den lilla
            orten Stocksund. Där fanns tidigare ett väldigt fint kommunalhus.
            Numera är det omgivet av väldigt höga staket, och där inhyses
            numera Kubas ambassad. Det är inte särskilt roligt att se hur
            en folkvald församlings samlingsplats har förvandlats till denna
            bunkerliknande plats. Detta gör att jag blir särskilt engagerad,
            för jag passerar ofta där.
          </note>
          <note>
            Jag tycker att det behövs något utöver de förslag som tidigare
            har aktualiserats här. Man kan läsa utrikesministerns synpunkter
            när det gäller att hon även har nåtts av uppgifter om att de politiska
            fångarna tvingas genomgå fysiska och psykiska umbäranden.
          </note>
          <note>
            Då tycker jag att det är på sin plats att chefen för
          </note>
          <note>
            Utrikesdepartementet överväger om man bör delge också Kubas beskickning
            i Sverige dessa synpunkter, hur vi ser på detta.
          </note>
          <note>
            Jag noterar slutligen att det alltid är vissa partier, så kallade
            vänsterpartier, som aldrig deltar i den här typen av debatter
            när det gäller enskilda människors, vanliga människors, rättigheter
            i diktaturer. Det gäller till exempel enskilda människors åsiktsfrihet.
          </note>
          <note type="speaker">
            Anf. 69 Utrikesminister ANNA LINDH (s):
          </note>
          <note>
            Herr talman! Först och främst när det gäller att delge Kubas
            ambassad och ambassadör våra protester mot behandlingen av fångarna
            har det skett på statssekreterarnivå, alltså på mycket hög nivå,
            för att tydligt markera den politiska protesten mot det som har
            skett.
          </note>
          <note>
            När det gäller frågan om intressekontor har jag inte gått igenom
            den närmare. Men min spontana reaktion är att det alltid är bättre
            att använda representationer av olika slag för att ha kontakter
            särskilt i kritiska lägen. Det är skälet till att vi har diskuterat
            att öppna ambassad i Minsk till exempel. Det är samma sak här.
            Jag tycker att om EU har ett intressekontor bör man också kunna
            använda det på olika sätt aktivt, detta dock utan att ha satt
            mig närmare in i frågan.
          </note>
          <note>
            Ofta tycker jag att det är bra och att vi blir starkare när EU
            och USA kan agera gemensamt. Men just när det gäller Kubakrisen
            tror jag dock att det finns en poäng i att EU agerar självständigt
            och att vi inte försöker samordna ett agerande med USA.
          </note>
          <note>
            Avslutningsvis något när det gäller exemplet med
          </note>
          <note>
            Regis. Den tröst jag tror att man trots allt ska ha är att förtryckarna
            alltid förlorar till slut. Och jag kan garantera att vi ska göra
            allt vad vi kan från svensk sida för att bidra till att Regis
            och alla andra som nu sitter fängslade under omänskliga förhållanden
            inte ska behöva vänta 15-20 år på att få träffa sina familjer
            igen.
          </note>
          <note type="speaker">
            Anf. 70 JAKOB FORSSMED (kd):
          </note>
          <note>
            Herr talman! Jag vill verkligen understryka mitt tack till Anna
            Lindh för dessa utfästelser, och jag räknar också med att man
            underlättar praktiskt och på andra sätt för andra organisationer
            i Sverige som har kontakter med oppositionen och demokratirörelsen
            på
          </note>
          <note>
            Kuba.
          </note>
          <note>
            När jag har Anna Lindh i blickfånget här vill jag också skicka
            med ytterligare en bild. Jag tänker på
          </note>
          <note>
            Barbara, hustru till Omar Ruiz. Han är ytterligare en av de fängslade
            som har gjort sig skyldig till brottet att med hjälp av en skrivmaskin
            publicera nyheter.
          </note>
          <note>
            Han har placerats i fängelse i Guantánamo 70 mil från deras gemensamma
            hem i Villa Clara. Detta är ytterligare en del av Castros strategi
            för att knäcka dessa människor. Det tar Barbara fem-sju dagar
            att resa till fängelset, och lika lång tid hem igen. De har en
            fyraårig son. Hon får två timmars besökstid var tredje månad.
          </note>
          <note>
            I går var det söndag, och jag påmindes om de kvinnor som finns
            utanför murarna men inte i frihet på Kuba, de kvinnor som vägrar
            böja sig för den överhet som fängslat deras makar, fäder och bröder.
          </note>
          <note>
            De vandrar tysta varje söndag efter mässan genom
          </note>
          <note>
            Havannas gator i vita kläder med svarta scarfar - väl medvetna
            om att det mitt ibland dem kan finnas någon av regimen utsänd
            klädd i vitt som en ljusets ängel - redo att inför de bevakande
            poliserna och säkerhetsagenterna ropa: Ned med Fidel! De kommer
            naturligtvis att hävda att alla kvinnor ska fängslas eftersom
            det är omöjligt att säga vem det var som ropade. På sätt och vis
            stämmer det att det är omöjligt att säga vem det var som ropade,
            för tystnaden kan ibland vara det starkaste av rop.
          </note>
          <note>
            Men vi som kan ropa ska göra det. Därför gläds jag åt att Anna
            Lindh och regeringen säger sig vara villiga att ropa och ta i.
            Även de mest brutala diktatorer lyssnar nämligen ibland till omvärlden.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2002/03:416 om multinationella företag
            och rapportering
          </note>
          <note>
            Anf. 71 Näringsminister LEIF PAGROT-
          </note>
          <note>
            SKY (s):
          </note>
          <note>
            Herr talman! Jakob Forssmed har frågat mig vad regeringen gör
            för att svenska företag ska ta ett ökat socialt och miljömässigt
            ansvar och i ökad utsträckning rapportera om detta arbete, inklusive
            genom lagstiftad rapporteringsskyldighet.
          </note>
          <note>
            Jag vill tacka Jakob Forssmed för att han uppmärksammar dessa
            viktiga frågor.
          </note>
          <note>
            Svenska företag har i många fall kunnat dra fördel av ekonomins
            globalisering. Det har gynnat såväl
          </note>
          <note>
            Sverige som utvecklingsländerna genom att skapa förutsättningar
            för ökad tillväxt, sysselsättning och välfärd.
          </note>
          <note>
            Men naturligtvis finns det också problem. Vi ser exempel på länder
            som försöker konkurrera om investeringar genom försämrade arbets-
            och miljövillkor.
          </note>
          <note>
            På samma sätt ser vi företag som drar nytta av bristfälliga regleringar
            i fattiga länder.
          </note>
          <note>
            Som Jakob Forssmed påpekar har regeringen lanserat Globalt ansvar
            i syfte att stimulera svenska företag att tillämpa de riktlinjer
            för multinationella företag som Sverige och övriga OECD-länder
            kommit överens om. Det handlar om mänskliga rättigheter, grundläggande
            arbetsvillkor, bekämpning av korruption och en bättre miljö.
          </note>
          <note>
            Intresset för initiativet har varit mycket stort, och de seminarier
            som hittills anordnats har varit välbesökta. Flera företag har
            också redan anslutit sig till initiativet, trots att det egentligen
            fortfarande är i ett uppbyggnads- och informationsskede.
          </note>
          <note>
            Att ansluta sig till Globalt ansvar är ett bra redskap för företagens
            arbete inom det här området. Jag hoppas att fler företag, inte
            minst statligt ägda företag, ansluter sig till initiativet.
          </note>
          <note>
            I likhet med Jakob Forssmed tycker jag att information och öppenhet
            är av central betydelse.
          </note>
          <note>
            Global Reporting Initiative, ofta kallat GRI, är ett viktigt
            initiativ i syfte att ta fram en struktur för rapportering kring
            företags sociala och miljömässiga ansvar. Från regeringens sida
            bjöd vi därför in GRI:s grundare Allen White till Stockholm för
            ett par veckor sedan för samtal om eventuellt samarbete. Allen
          </note>
          <note>
            White deltog även i ett mycket välbesökt seminarium i Globalt
            ansvars regi. Inom ramen för Globalt ansvar pågår ett intensivt
            arbete för att belysa vilka möjligheter företag har att komma
            längre på rapporteringsområdet.
          </note>
          <note>
            Beträffande Jakob Forssmeds fråga om lagstiftning för miljörapportering
            finns redan ett krav på större företag att redovisa verksamhetens
            miljöpåverkan i förvaltningsberättelsen. Detta har skett genom
            ett tillägg i årsredovisningslagen. Bestämmelserna syftar till
            att kombinera redovisning av miljöpåverkan med redovisning av
            ekonomiska effekter. Bokföringsnämnden har utarbetat riktlinjer
            för hur lagen bör tolkas. Regeringen avser att göra en uppföljning
            av vilka effekter som dessa bestämmelser har fått, och i det sammanhanget
            även ta upp andra frågeställningar rörande hållbarhetsredovisning.
          </note>
          <note>
            Jag utesluter därför inte heller möjligheten att genom lagstiftning
            förmå svenska företag att rapportera om till exempel miljöpåverkan
            utanför vårt lands gränser.
          </note>
          <note>
            Samtidigt visar erfarenhet från andra länder vikten av att först
            göra en noggrann konsekvensanalys. Rätt utformning av eventuell
            lagstiftning krävs för att de mål vi eftersträvar ska främjas
            på ett effektivt sätt. Vi avser därför att intensifiera arbetet
            med att gå igenom möjliga alternativ för att stärka kraven på
            rapportering. Reglerna måste vara anpassade efter företagens verksamhetsområde,
            storlek, form av kontakter med omvärlden och andra viktiga faktorer.
          </note>
          <note>
            Detta gäller på såväl nationell som internationell nivå. Sverige
            är ett av de mest pådrivande länderna för företags sociala och
            miljömässiga ansvar. Bland annat verkar vi för tillsättandet av
            en internationell arbetsgrupp för att diskutera hur frågorna ska
            föras vidare på global nivå. Regeringen har drivit detta förslag
            vid vårens session i FN:s kommission för hållbar utveckling. Vi
            har även fört en nära dialog med Frankrike om hur företagen sociala
            och miljömässiga ansvar kan lyftas fram vid sommarens G8-
          </note>
          <note>
            möte i Evian.
          </note>
          <note type="speaker">
            Anf. 72 JAKOB FORSSMED (kd):
          </note>
          <note>
            Herr talman! Låt mig inleda med att tacka näringsminister Leif
            Pagrotsky för svaret.
          </note>
          <note>
            Frågor om företagens, särskilt de multinationella, ansvar i en
            hållbar utveckling är en viktig fråga för riksdagen att diskutera.
            Företag och tillväxt krävs för att höja levnadsstandarden på jorden,
            men det finns också problem med människors resursutnyttjande som
            måste rättas till - marknadsekonomi men med sociala och ekologiska
            ramar. Det är därför, som jag ser det, viktigt att riksdag och
            regering inte abdikerar från sin roll som normgivare och lagstiftare
            genom att vara nöjda med att se på och på sin höjd arrangera träffpunkter
            och så vidare mellan näringsliv och olika
          </note>
          <note>
            NGO:er.
          </note>
          <note>
            Tyvärr ger Leif Pagrotsky inte de mest konkreta svaren på frågorna.
            Han diskuterar en del om bindande regler, och det är spännande
            i och för sig. Han gör också mycket reklam för Globalt ansvar.
            Och det är bra. Det är ett lovvärt initiativ. Man kanske dock
            ska vara lite försiktig än så länge eftersom det är väldigt få
            företag, såvitt jag förstår, som har gått med i detta projekt.
          </note>
          <note>
            Vad gäller obligatorisk rapportering av sociala och miljömässiga
            konsekvenser för multinationella företag får väl optimisten i
            mig hålla fast vid att ministern inte utesluter den möjligheten.
            Pessimisten, eller kanske realisten, känner dock en smula besvikelse
            över att Sverige som "ett av de mest pådrivande länderna för företags
            sociala och miljömässiga ansvar" inte intar en mer offensiv position
            i den här frågan, inte minst i ljuset av utvecklingspropositionen
            som konstaterar att utvecklingsperspektivet ska genomsyra alla
            politikområden. Initiativet till Globalt ansvar kontrasteras ju
            av att exempelvis Exportkreditnämnden och statliga företag som
            Vattenfall inte alltid agerat i den riktningen.
          </note>
          <note>
            Näringsministern berömmer sig också av att Sverige fört en nära
            dialog med Frankrike för att lyfta fram företagens sociala och
            miljömässiga ansvar vid
          </note>
          <note>
            G8-mötet, och det är bra. Det kan också nämnas att
          </note>
          <note>
            Frankrike faktiskt har varit ett föregångsland och kanske övertagit
            den tätposition som Sverige har, enligt Leif Pagrotsky, genom
            att man infört en lag som ålägger ett antal företag att rapportera
            de sociala och miljömässiga konsekvenserna av sina handlingar,
            också i utlandet, enligt ett antal principer. Andra länder har
            denna typ av krav på fonder och så vidare.
          </note>
          <note>
            Varför räcker då inte frivilliga riktlinjer? Jo, det är för att
            rapporteringsskyldighet bara delvis handlar om att se till att
            de sämsta företagen kommer upp till en viss standard, och det
            är viktigt. Men det handlar också om att ge stöd och lyfta fram
            idéer från innovativa företag och se till att de som använder
            metoder som är miljömässigt och socialt hållbara blir mer attraktiva.
            Att göra just rapporteringen obligatorisk innebär att de incitament
            som finns för rapportering förstärks, medan det som försvagar
            de här incitamenten, nämligen rädslan för att vara ensam på banan
            och hängas ut, minimeras. Rapporteringen leder också till att
            fler inom företagen får vara med och påverka talen i årsredovisningarna.
            Det leder till kreativitet och upptäckarglädje. Erfarenhet visar
            att frivillighet sällan räcker hela vägen.
          </note>
          <note>
            Det finns andra problem. Framgång för frivillighet hänger på
            påtryckningar från allmänhet och på publicitet och varierar ofta
            mellan de olika sektorerna. Det finns risk för så kallad greenwashing,
            att det främsta syftet med åtaganden på miljöområdet är att de
            blir
          </note>
          <note>
            PR-mässiga. Det kan också vara svårt att engagera företag vars
            varor inte når direkt till konsumentledet.
          </note>
          <note>
            I dag kan också de företag som går före råka illa ut på ett orättvist
            sätt, medan de som döljer information premieras, och det är ganska
            dåligt. En miniminivå kan därför vara ett bra första steg.
          </note>
          <note>
            Jag undrar om näringsministern delar min syn att frivillighet
            kanske inte är tillräckligt i det här fallet och på vilket sätt
            han i så fall är beredd att gå vidare för att i alla fall undersöka
            möjligheterna till en obligatorisk lagstiftning på området.
          </note>
          <note>
            Anf. 73 Näringsminister LEIF PAGROT-
          </note>
          <note>
            SKY (s):
          </note>
          <note>
            Herr talman! Jakob Forssmed frågar mig en gång till hur han ska
            tolka vad jag har sagt, om jag utesluter eller håller dörren öppen
            för tvingande åtgärder.
          </note>
          <note>
            Jag upprepar gärna att jag inte stänger någon dörr för tvingande
            åtgärder. Jag tycker att den möjligheten ska finnas. Men vi har
            redan nu väldigt många olika regler, riktlinjer och rekommendationer.
            Jag tycker att det är viktigt att vi nu sätter fokus på tillämpning,
            genomförande och uppföljning av det som finns som nästa steg i
            det arbete vi bedriver. Först därefter kan vi ta ställning till
            om vi behöver gå vidare med mer tvingande regler. Men jag håller
            för min del den möjligheten öppen.
          </note>
          <note>
            Regeringen har höga ambitioner, lika höga som jag tror att Jakob
            Forssmed har. Men vi är angelägna om att våra åtgärder ska bli
            verkningsfulla. Vi tycker inte att det är någon mening med att
            ägna oss åt sådant som blir som slag i luften, även om det blir
            uppmärksammat och även om det får symbolkraft.
          </note>
          <note>
            Jag är angelägen om att det vi gör ska få resultat på riktigt
            så att säga. Därför är det klokt att ta ett steg i taget på ett
            så nytt politikområde som detta utgör.
          </note>
          <note>
            Inte minst ska vi hålla i minnet att många u-länder är rädda
            för att vi ska använda exempelvis rapporteringskrav för protektionistiska
            syften och att vi ska införa nya kontrollmekanismer som kan missbrukas
            av dem som ständigt är på jakt efter nya metoder att hålla konkurrenter
            borta från de egna marknaderna.
          </note>
          <note>
            Min åsikt är att u-länder måste få utnyttja sina komparativa
            fördelar, till exempel i form av stor tillgång på arbetskraft.
            Däremot är det absolut inte okej om de kränker mänskliga rättigheter.
            Och ska man ställa miljökrav på dem måste de vara noga genomtänkta,
            väcka respekt och acceptans också hos dem.
          </note>
          <note>
            Svenska företag ska vara bra på att ta socialt och miljömässigt
            ansvar utomlands. Det är deras skyldighet. Det ligger i hela Sveriges
            intresse att de medverkar till att bilden av Sverige som de ju
            bär med sig överallt, oavsett om de gillar den eller inte, är
            gynnsam, positiv och väcker respekt.
          </note>
          <note>
            Projektet Globalt ansvar syftar till att stimulera svenska företag
            till erfarenhetsutbyte, till bättre vardag och bättre praxis i
            deras verksamhet. Jag tycker att intresset än så länge har varit
            ganska starkt, och jag tror att det har fått en skjuts framåt
            genom det arbete som bedrivs inom ramen för Globalt ansvar.
          </note>
          <note type="speaker">
            Anf. 74 JAKOB FORSSMED (kd):
          </note>
          <note>
            Herr talman! Jag frågade på vilket sätt man är beredd att gå
            vidare. Jag ifrågasatte inte att näringsministern vill hålla möjligheten
            för tvingande åtgärder öppen.
          </note>
          <note>
            Det är mycket glädjande att regeringen i det här fallet har en
            lika hög ambitionsnivå som jag. Då blir det fart på bygget, och
            det är alldeles utmärkt.
          </note>
          <note>
            Leif Pagrotsky pratade sedan om slag i luften. Jag vet inte om
            det är obligatorisk rapportering som han betecknar som ett slag
            i luften eller om det är andra saker, för det vore ju märkligt
            att hålla öppet för något som man i själva verket tycker är som
            ett slag i luften.
          </note>
          <note>
            Att det är problematiskt att överblicka konsekvenser och formulera
            lagtexter känner jag väl till. Men man borde väl i alla fall kunna
            stå fast vid en intention om man är beredd att gå åt det här hållet.
            Nu har
          </note>
          <note>
            Leif Pagrotsky sagt att han inte vill säga någonting om det här,
            så jag ska inte tjata på honom om detta.
          </note>
          <note>
            Det kan vara intressant att notera att Globkom föreslog regeringen
            att utreda huruvida företags och pensionsfonders rapporteringsskyldigheter
            på det sociala och miljömässiga området skulle regleras i svensk
            lag. Det vore intressant att höra om Leif Pagrotsky kan tänka
            sig en sådan utredning.
          </note>
          <note>
            Globalt ansvar syftar till att stimulera svenska företag att
            tillämpa riktlinjer för multinationella företag som OECD-länderna
            kommit fram till. Men riktlinjerna är ganska diffusa och nedkompromissade
            - det är minimikrav. När Svenska naturskyddsföreningen gjorde
            en undersökning bland de 50 största företagen i Sverige 2002 med
            frågor just kring OECD:s riktlinjer och globalt ansvar, visade
            det sig att företagen tyckte att frågeformuleringarna var vaga
            och otydliga.
          </note>
          <note>
            Det finns ju många uppförandekoder, och jag tror att många företag
            verkligen skulle uppskatta lite mer klarspråk i de här frågorna.
          </note>
          <note>
            Leif Pagrotsky säger också i sin inledning att han hoppas att
            fler företag, inte minst statliga, ansluter sig till Globalt ansvar.
            Ja, det är ju fint att ägaren till bolagen står här och hoppas
            att de ansluter sig till
          </note>
          <note>
            Globalt ansvar.
          </note>
          <note>
            Jag var tidigare inne på den pluralism som finns bland företag
            vad gäller inställningen till arbetet med corporate social responsibility.
            Denna pluralism kräver lite olika förhållningssätt. Flera svenska
            storföretag tillhör ju de mest innovativa i världen på det här
            området och ligger till och med före statliga initiativ. De behöver
            uppmuntran och spelregler som passar dem. Men för de sämre kanske
            det vore idé att också ha någon form av låg ribba. Jag säger inte
            att man ska implementera hela GRI på en gång, men man kanske kan
            välja ut en kärna ur GRI och till exempel välja ut tre aspekter
            - vatten, koldioxid och
          </note>
          <note>
            MR-frågor - och sätta ribban så att 60 % av företagen klarar
            detta och 40 % inte. På det sättet får de i alla fall något att
            sträva emot och något att mäta emot.
          </note>
          <note>
            Det tror jag vore ett bra initiativ och ett bra första steg att
            gå på den här vägen. Det är klart att det är lite ny mark man
            bryter här, och då är det självklart att det innebär en del komplikationer.
          </note>
          <note>
            Det går inte att förlita sig helt på att ledande företag ska
            göra jobbet, för ett företag kan ha de här frågorna lite grann
            som sin nisch utan att det nödvändigtvis påverkar hela marknaden.
            Jag tror därför att man i alla fall borde utreda detta. Jag hoppas
            att Leif
          </note>
          <note>
            Pagrotsky kan säga något om ifall han är beredd att inte bara
            utesluta möjligheten utan faktiskt utreda vad en obligatorisk
            rapporteringsskyldighet på vissa områden skulle kunna innebära.
            Det är ju många företag som inte längre vill ha komparativa fördelar
            genom miljöförstörande verksamhet, utan de föredrar tydligare
            gränser och så vidare.
          </note>
          <note>
            En rapporteringsskyldighet är också ett utmärkt sätt att få en
            bild av framtida behov på området och se vilka globala regler
            det är som behövs. Genom en rapportering kan man identifiera problemområden
            och ytterligare gå vidare med arbetet för globala regler på området.
            Därför tror jag att det vore bra ur flera aspekter.
          </note>
          <note>
            Anf. 75 Näringsminister LEIF PAGROT-
          </note>
          <note>
            SKY (s):
          </note>
          <note>
            Herr talman! Jakob Forssmed är inte nöjd med de regler som man
            har enats om i OECD. Han tycker inte att de är tillräckligt krävande
            och inte tillräckligt preciserade och att de kunde vara bättre.
            Det kan jag hålla med om. De är ju, som Jakob Forssmed säger,
            resultatet av ett gemensamt arbete och kompromissande i OECD.
            Men de har i gengäld vunnit någonting annat, nämligen brett stöd
            och legitimitet. Jag föredrar minimiregler som höjer en grundläggande
            anständighetsnivå som alla inblandade har ställt sig bakom framför
            idealiska regler som ingen eller få ställer sig bakom eller som
            skiljer sig åt från land till land. Då blir det inte någon överblick
            och få möjligheter till jämförelser.
          </note>
          <note>
            Jag inser att detta inte är perfekt, men jag tycker att fördelarna
            är stora med ett gemensamt system som är så globalt som det blir
            när hela OECD har ställt sig bakom det, och jag är glad att vi
            har kommit så långt.
          </note>
          <note>
            Frontlinjen nu handlar om att öka möjligheterna till att detta
            leder till förbättringar i praktiken. Det är där globalt ansvar
            i Sverige spelar roll. Det handlar inte om att förändra reglernas
            innehåll. Det handlar om att öka uppmärksamheten på genomförandet.
          </note>
          <note>
            Jag tycker att det är en bra arbetsmetod att göra detta transparent
            och lätt att genomlysa. Man ska uppmuntra företag att bli tydligare
            i sin informationsgivning så att den allmänna debatten, journalister,
            medier, fackföreningar och intresseorganisationer kan granska
            vad som görs och framför allt vad som inte görs - vad som lyser
            tomt och vad som informeras om, vad som är bra och vad som inte
            är tillräckligt bra. Då kan det bli press på dem som är passiva
            och goodwill och plus för dem som gör ett bra jobb. Det tror jag
            är en verkningsfull mekanism i Sverige, men framför allt internationellt
            i många andra länder.
          </note>
          <note>
            Jag tror att det är en fördel för de företag och de länder som
            här visar framfötterna och gör ett bra jobb, och jag tror att
            det är en nackdel för dem som släpar efter och måste tvingas att
            i efterhand följa med konkurrenterna. Det är en nackdel på marknaden,
            för konsumentvaror och det är en nackdel på arbetsmarknaden. Vilka
            lovande unga studenter vill jobba för företag som har rykte om
            sig att inte nå upp till minimala anständighetsregler eller att
            ignorera frågor om mänskliga rättigheter i arbetslivet? Svaret
            på den frågan är att företagen får ett sämre urval sökande till
            sina platsannonser. Det är ett egenintresse som jag tror talar
            väl så starkt som om det står en minister i riksdagens talarstol
            och höter med pekfingret. Den mekanismen vill jag underlätta och
            sätta i arbete genom att öka belysningen på de här frågorna genom
            till exempel Globalt ansvar.
          </note>
          <note>
            Summan av detta är att jag är ganska optimistisk.
          </note>
          <note>
            Men nu värderar vi det här, hur det rullar, hur det kommer att
            utveckla sig och vad det ger för resultat.
          </note>
          <note>
            Sedan får vi värdera om det finns anledning att gå vidare på
            det ena, det andra eller det tredje sättet och om något av de
            sätten ska vara mer lagstiftning och mer obligatorium. Att vi
            ska gå vidare tar jag för givet, men nu gäller det att få detta
            att sätta sig och att få erfarenheterna av det och därefter att
            värdera. Det kan vi gärna göra tillsammans när det gäller hur
            fortsättningen ska gestalta sig.
          </note>
          <note type="speaker">
            Anf. 76 JAKOB FORSSMED (kd):
          </note>
          <note>
            Herr talman! Jag tycker nästan att näringsministern undervärderar
            sin egen roll. Jag tror att det visst kan ha betydelse vad näringsministern
            säger i de här frågorna. Det handlar om att inte abdikera från
            detta och lämna över det till bara frivillighet. Det tror jag,
            och jag noterar att näringsministern inte ännu har nått denna
            insikt.
          </note>
          <note>
            Om man inte har obligatorisk redovisning så kan man ju tyvärr
            tjäna på att mörka. Med ett obligatorium kan man få fram mycket
            mer av det som Leif
          </note>
          <note>
            Pagrotsky efterlyser. Man får en öppenhet, transparens och genomskinlighet
            när företag som jobbar aktivt med de här frågorna också kan tjäna
            på det.
          </note>
          <note>
            Det är ju inte i första hand jag som tycker att
          </note>
          <note>
            OECD-riktlinjerna är problematiska. Det tycker jag, men det är
            framför allt företagen som har fått frågor om dem som tycker att
            de är diffusa och svårtillämpliga. Om man då kan använda Globalt
            ansvar för att förtydliga det så är väl det alldeles utmärkt.
          </note>
          <note>
            Jag noterar också att inom ramen för Globalt ansvar finns det
            rapporter där behovet av lagstiftning nämns, eftersom det finns
            relativt få företag som rapporterar frivilligt. De marknadsmässiga
            fördelarna av att rapportera även icke-finansiell information
            finns inte i dag för alla företag. Detta skulle då vara argument
            för en lagstiftning. Det är bra att de argumenten och den insikten
            i alla fall har nått in i projektet.
          </note>
          <note>
            Leif Pagrotsky har naturligtvis rätt i att det finns en oerhörd
            potential i det här arbetet, inte minst för svenska företag. Människan
            är intresserad av mer än att jobba för brödfödan. Det handlar
            om mening och mål med tillvaron. Idén om att ta Sverige ur fattigdom
            var en gång i tiden en viktig drivkraft. Kanske kan idén om en
            hållbar utveckling vara en liknande i framtiden. Vad gäller konsumenter
            och rekrytering av potentiella anställda så tror jag också att
            detta har stor betydelse.
          </note>
          <note>
            Till sist vill jag bjuda näringsministern och er andra på ett
            boktips: David Batstones bok om principer för ett framgångsrikt
            och ansvarsfullt företagande med den kittlande titeln Saving the
            Corporate Soul -
          </note>
          <note>
            Making a buck without selling out. Det är väl egentligen rätt
            mycket av vad hållbar utveckling handlar om.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2002/03:404 om konkurrensen och elmarknadens
            utformning
          </note>
          <note>
            Anf. 77 Näringsminister LEIF PAGROT-
          </note>
          <note>
            SKY (s):
          </note>
          <note>
            Herr talman! Ingegerd Saarinen har frågat mig vad jag tänker
            göra för att rätta till problemen på elmarknaden.
          </note>
          <note>
            Ingegerd Saarinen anser inte att dagens system med elleverantörer
            bidrar till konkurrensen på elmarknaden.
          </note>
          <note>
            Till att börja med vill jag uttrycka att det är min uppfattning
            att den nordiska elmarknaden fungerar ganska väl, vilket inte
            minst hanteringen av den gångna vinterns tidvis svåra påfrestningar
            har visat.
          </note>
          <note>
            Vi kan konstatera att elmarknaden reagerade på höga spotpriser
            genom att kunder faktiskt minskade sin elförbrukning, trots att
            detta enligt Ingegerd Saarinen inte kan hända inom ramen för den
            nuvarande elmarknaden. Företagen mobiliserade också produktion
            från anläggningar som normalt inte används, samtidigt som importen
            ökade från utomnordiska länder.
          </note>
          <note>
            Vi får dock givetvis inte slå oss till ro och avstå från fortsatta
            förbättringar av elmarknadens funktion.
          </note>
          <note>
            Inget system fungerar så väl att det inte kan bli bättre.
          </note>
          <note>
            Jag följer därför utvecklingen av elmarknaden mycket nära och
            välkomnar naturligtvis alla idéer och uppslag som kan förbättra
            elmarknadens sätt att fungera.
          </note>
          <note>
            Det är positivt att Ingegerd Saarinen engagerar sig i den frågan.
          </note>
          <note>
            Jag vill dock framhålla att regeringen redan nu vidtagit en del
            kraftfulla åtgärder för att ytterligare förbättra elmarknadens
            funktion. Bara för några månader sedan överlämnades propositionen
            Vissa elmarknadsfrågor (prop. 2002/03:85) till riksdagen.
          </note>
          <note>
            Där föreslås bland annat att elnätsföretagen ska vara skyldiga
            att läsa av elmätarna och rapportera mätvärden för samtliga kunder
            minst en gång i månaden.
          </note>
          <note>
            Frågan har stor betydelse för såväl kunderna som elmarknadens
            funktion, och jag har med stor tillfredsställelse noterat att
            många företag redan påbörjat arbetet med övergången till denna
            ordning.
          </note>
          <note>
            Regeringen har i samma proposition även föreslagit att kravet
            på timmätning ska skärpas genom att gränsen sänks. Genom detta
            kommer betydligt fler att få timmätning av sin elförbrukning.
          </note>
          <note>
            Jag bedömer att förslagen är mycket viktiga för elmarknadens
            funktion och hoppas att Ingegerd Saarinen kommer att stödja dessa
            i riksdagsbehandlingen. Förslagen skapar incitament för kunderna
            att förändra sin energiförbrukning, till exempel genom att dra
            ned på förbrukningen under tider då priset är högt. Med tätare
            mätaravläsningar får kunderna också en bättre avstämning och direkt
            koppling mellan den faktiska förbrukningen och kostnaden. Den
            ökade informationen kommer att bidra till en ökad rörlighet på
            elmarknaden och stimulera fler kunder att byta elleverantör.
          </note>
          <note>
            I januari i år träffade jag elföretagen för att diskutera frågor
            kring elmarknaden, till exempel elleverantörernas information,
            deras kundhantering och deras elräkningar. Jag har nu inbjudit
            företagen till ett nytt möte i juni för en fortsatt diskussion
            om dessa viktiga frågor.
          </note>
          <note>
            I syfte i att stärka kundernas ställning på elmarknaden har regeringen
            också givit Energimyndigheten utökade resurser och ett utökat
            ansvar vad avser funktionen och utvecklingen av elmarknaden. En
            del av dessa resurser ska tillföras Konsumenternas Elrådgivningsbyrå.
          </note>
          <note>
            Utöver detta har regeringen i februari 2003 tillkallat en särskild
            utredare med uppdrag att utreda en fortsatt utveckling av el-
            och naturgasmarknaderna
          </note>
          <note>
            (dir. 2003:22). Utredaren har bland annat i uppdrag att analysera
            om det finns tänkbara förbättringar att göra på elmarknaden och
            om så är fallet föreslå åtgärder för detta. Utredaren ska också
            utvärdera hur strukturförändringarna har påverkat konkurrensen
            på elmarknaden och belysa konkurrensen på elmarknaden ur ett nordiskt
            och europeiskt perspektiv. Utredaren ska redovisa sitt uppdrag
            senast i september 2004
          </note>
          <note>
            och har naturligtvis möjlighet att överväga om det av
          </note>
          <note>
            Ingegerd Saarinen föreslagna systemet, eller något annat system,
            skulle kunna bidra till att ytterligare utveckla elmarknaden.
          </note>
          <note type="speaker">
            Anf. 78 INGEGERD SAARINEN (mp):
          </note>
          <note>
            Herr talman! Min fråga gällde vad näringsministern avser att
            göra åt de helt fundamentala problemen på elmarknaden. Näringsministern
            svarar att elmarknaden fungerar ganska väl, och att inte minst
            den gångna vinterns höga elpriser är ett bevis på detta.
          </note>
          <note>
            För att rätta till de helt fundamentala problemen på elmarknaden
            krävs till att börja med sjukdomsinsikt. Någon sådan insikt verkar
            inte finnas hos näringsministern.
          </note>
          <note>
            Men, Leif Pagrotsky, skulle elmarknaden ha fungerat väl skulle
            vi inte ha haft så höga priser som vi hade i vintras. Det var
            faktiskt bara 300 megawatt el som producerades i gasturbiner,
            och som i flera veckor styrde upp spotpriset till uppemot 110
            öre per kilowattimme. Under den resterande delen av den kalla
            vinterperioden var det bara 700 megawatt oljekondens som svarade
            för priser på uppemot 70 öre per kilowattimme. Om konkurrensen
            hade fungerat så hade konsumenterna minskat sin förbrukning som
            ett alternativ till ökad produktion och extrema spotpriser.
          </note>
          <note>
            20 000 megawatt skiljer mellan den högsta och den lägsta förbrukningen
            i Sverige. Det är inget orimligt antagande att en stor del av
            dessa 20 000
          </note>
          <note>
            megawatt skulle kunna användas mer flexibelt med utgångspunkt
            från spotpriset. Skulle konsumenterna exempelvis gå över till
            alternativa uppvärmningsmetoder när dessa är billigare skulle
            spotpriset stanna på det alternativa uppvärmningsprisets nivå.
            I vintras hade spotpriset kanske kunnat stanna på 35 i stället
            för 110 öre per kilowattimme.
          </note>
          <note>
            På den svenska marknaden hade det räckt med att
          </note>
          <note>
            1 000 megawatt av elförbrukningen hade styrts om under de dyra
            timmarna. Det är 5 %.
          </note>
          <note>
            Hur många producenter tror näringsministern att det var som kontrollerade
            den prisstyrande elproduktionen i vintras? Jo, det var endast
            ett mycket litet fåtal, även räknat på hela den nordiska elmarknaden.
          </note>
          <note>
            Hade elmarknaden fungerat hade vi aldrig sett rubriker som på
            förstasidan i Dagens Industri i dag.
          </note>
          <note>
            Prisbildningen på spotmarknaden är dock inte hela problemet.
            Ett långt större problem är att leverantörerna inte bidrar till
            bättre konkurrens. Leverantörerna kan inte pressa priset på spotmarknaden.
          </note>
          <note>
            De enda kostnader som leverantörerna kan pressa är de extrakostnader
            som systemet med leverantörsbyten självt bidrar till att skapa.
            Konkurrens genom leverantörsbyten är ingenting annat än en bluffkonkurrens!
            Vad är det då för nytta med de åtgärder som näringsministern påstår
            är så kraftfulla?
          </note>
          <note>
            I själva verket förefaller regeringen faktiskt sträva efter att
            låsa fast marknaden i dess nuvarande form.
          </note>
          <note>
            Den nya utredning som näringsministern nämner är bara ett exempel
            på detta.
          </note>
          <note>
            Anf. 79 Näringsminister LEIF PAGROT-
          </note>
          <note>
            SKY (s):
          </note>
          <note>
            Herr talman! Kärnan i Ingegerd Saarinens inlägg är erfarenheter
            av den gångna vintern. Det som bifogades interpellationen var
            ett förslag till en helt ny organisation av hela den nordiska
            elmarknaden, en jätteskiss på en total förändring av allting.
            Det var inte mycket kvar av den i inlägget nu.
          </note>
          <note>
            Låt mig ändå gå in lite på erfarenheterna av den vinter vi har
            bakom oss. Höga priser är ju inte ett tecken på framgång. Vad
            det handlar om är att när priserna steg, som följd av att det
            var mindre vatten i magasinen och ett sämre försörjningsläge än
            det har varit på 50 eller 70 år, utlöstes mekanismer som visade
            att det fanns flexibilitet både på utbudssidan, det vill säga
            produktionssidan, och på efterfrågesidan.
          </note>
          <note>
            Jag vill gärna att de ska bli kraftfullare och mer flexibla,
            men jag tycker ändå att vi såg en hygglig flexibilitet. Det togs
            i anspråk mer produktionskapacitet, inte tillräckligt mycket för
            att vara i min smak, men produktionssidan reagerade med flexibilitet
            uppåt.
          </note>
          <note>
            Det visade sig också att användningen drogs ned som resultat
            av att prissignalen slog igenom. Detta skedde trots att nästan
            inga hushåll egentligen har några incitament att spara el just
            när priset är högt.
          </note>
          <note>
            Med avläsning en gång om året gör man ju samma besparing om man
            avstår en kvarts varmvattensdusch i juli månad eller om man gör
            det i mellandagarna när det är som kallast och elpriset är som
            högst. Mätarna klarar inte av att skilja på detta.
          </note>
          <note>
            Min viktiga slutsats är att vi ska stärka drivkrafterna för hushållen
            att spara el när det är brist på el.
          </note>
          <note>
            Vi ska se till att det finns mer produktionskapacitet att handla
            upp när vi behöver det. På båda dessa områden har vi i propositionen
            för en månad sedan föreslagit mycket kraftfulla insatser.
          </note>
          <note>
            Jag måste tyvärr säga att min tolkning av Ingegerd
          </note>
          <note>
            Saarinens inlägg är att ni kommer att rösta nej till dessa två
            förslag, både det som handlar om att mobilisera mer produktionskapacitet,
            mer reserver i systemet att ha i beredskap för flera vintrar av
            den här typen, och det som handlar om åtgärder för att få bättre
            utbyte för hushåll, småföretag och andra att spara el just när
            det råder svårare försörjningsläge.
          </note>
          <note>
            Jag vore glad om Ingegerd Saarinen klart och tydligt kunde tala
            om: Är ni emot de här åtgärderna, eller kommer ni att stödja dem?
            Det hårda tonläget i Ingegerd Saarinen förra inlägg går, tycker
            jag, inte att förena med något annat än ett rakt avslag och uppfattningen
            att det är bättre att ha det som det är nu än att stödja de förslag
            som vi har lagt fram, som jag tror är uppskattade i vida kretsar
            och som just nu behandlas i riksdagen.
          </note>
          <note type="speaker">
            Anf. 80 INGEGERD SAARINEN (mp):
          </note>
          <note>
            Herr talman! Naturligtvis är det inte bättre att ha det som det
            är. Det är väldigt dåligt nu. Men det kunde göras mycket bättre
            saker än de som ministern talar om.
          </note>
          <note>
            Det finns fortfarande de som påstår att elmarknaden fungerar
            ganska bra. Det beror på att vi fram till i vintras hade ett utbudsöverskott
            på marknaden. Därför har marknaden klarat balansen mellan utbud
            och efterfrågan. Men när vi inte längre har ett överskott måste
            konsumenterna medverka i den fysiska handeln och minska förbrukningen
            som ett alternativ till en ökad kraftproduktion. Annars fungerar
            inte elmarknaden.
          </note>
          <note>
            Näringsministern menar att regeringen genom propositionen Vissa
            elmarknadsfrågor har vidtagit kraftfulla åtgärder för att förbättra
            elmarknadens funktion. Bland annat ska nya mätprocedurer introduceras.
            Men på vilket sätt har de stor betydelse för elmarknadens funktion?
            När elen köps till fast pris eller till och med flerårsvis har
            det väl ingen som helst betydelse om elen mäts per timme, månad
            eller år? Konsumenternas incitament att anpassa förbrukningen
            till spotpriset är lika med noll eftersom konsumenterna handlar
            till fast pris. Därför är det högst osäkert om mätreformen kommer
            att få någon särskilt positiv inverkan på elmarknadens funktion.
          </note>
          <note>
            Propositionen Vissa elmarknadsfrågor innehåller alltså knappast
            några avgörande förbättringar. Däremot visar den hur illa det
            står till med den grundläggande funktionen på elmarknaden, nämligen
            möjligheten att skapa balans mellan utbud och efterfrågan på fysisk
            el. Dagens elmarknad med leverantörsbyten klarar inte längre detta.
            Utbudsöverskottet är inte tillräckligt stort. Därför måste en
            nödlösning tillgripas för att klara balansen i avvaktan på en
            långsiktig lösning som ska introduceras 2008.
          </note>
          <note>
            Hur denna långsiktiga lösning ska fungera står skrivet i stjärnorna.
            Det finns ingen lösning på hur den nuvarande marknaden ska klara
            balanseringen mellan utbud och efterfrågan av fysisk el. Under
            sådana premisser ska man nu ta fram en överenskommelse om en långsiktig
            politik för den fortsatta omställningen av energisystemet. Kärnkraften
            ska successivt stängas utan att marknaden klarar att balansera
            utbud och efterfrågan på fysisk el. Borde inte en marknadslösning
            som skapar balans mellan utbud och efterfrågan vara ett av regeringens
            mest högprioriterade projekt? Konkurrens mellan leverantörsbyten
            är en bluff. Det är bara genom att handla el till spotpris som
            konsumenterna kan medverka i den riktiga konkurrenshandeln med
            fysisk el. Är inte en effektiv konkurrens och en effektiv resursallokering
            en förutsättning för en omställning av energisystemet?
          </note>
          <note>
            Den ska inledas med att först anpassa den svenska elmarknaden
            till den föreslagna EU-modellen som bygger på den elmarknad vi
            redan har. Det är det förslag som nu ska komma. Hur ska detta
            kunna resultera i ett nytänkande? Till saken hör att det finns
            möjligheter att inom EU föreslå alternativa modeller för avreglering
            om man kan visa på att de fungerar effektivt.
          </note>
          <note>
            Är näringsministern därför beredd att ändra på ordningsföljden
            i utredningen så att nytänkandet utreds först och att man därefter
            ser över lagstiftningen? Annars kan det väl aldrig bli fråga om
            något nytänkande.
          </note>
          <note>
            Anf. 81 Näringsminister LEIF PAGROT-
          </note>
          <note>
            SKY (s):
          </note>
          <note>
            Herr talman! Jag är inte säker på att jag riktigt förstod. Ingegerd
            Saarinen förklarar inte tydligt om det blir ja eller nej till
            de förslag som vi har lagt. Är det bra eller dåligt med tätare
            prisavläsning? Är det bra eller dåligt att vi får bort systemet
            med preliminära och slutliga räkningar som är svåra att begripa?
            Jag fick snarast intrycket att Ingegerd Saarinen var emot allt,
            nuvarande ordning, förslaget till förändringar och allt annat.
          </note>
          <note>
            Ingegerd Saarinen sade också att det bara är genom att handla
            på spotpris som man får en effektiv marknadsmekanism. Det är bara
            så man kan få utbud och efterfrågan att mötas på ett effektivt
            sätt. Ska jag tolka det som att hon vill ha ett förbud mot fasta
            priser så att alla tvingas köpa på spotpris och att alla tvingas
            ta risken själv? Är det så man ska tolka hennes kraftfulla fördömande
            av fasta priser, att det tar bort drivkrafterna för att spara
            när elpriset är högt och när det råder svårigheter i försörjningssystemet?
          </note>
          <note>
            I så fall är det annat i hennes interpellation som framstår som
            helt obegripligt för mig. Det finns långa texter om att införa
            försäkringssystem för hushållen så att de kan försäkra sig mot
            höga priser. Kan inte
          </note>
          <note>
            Ingegerd Saarinen förklara så att jag förstår inför min nästa
            replik hur det här är tänkt. Är det ett genomslag av spotpriserna
            för att driva fram en effektiv marknadslösning som är idealet?
            Eller är det ett försäkringssystem som skyddar hushållen mot svängningar
            på marknaden? Jag begriper inte hur detta var tänkt.
          </note>
          <note>
            För mig är det viktigt att hushållen ges drivkrafter att spara
            el när det finns behov av att spara el. Det finns mer behov av
            att spara el på vintern än på sommaren. Att få tätare avläsning
            och få bort de krångliga förskotts- och slutavräkningsdebiteringarna
            är för mig viktigare former i sammanhanget. Jag tror att de verkar
            för en bättre ordning.
          </note>
          <note>
            Det är en annan fråga som hägrar i den här diskussionen. Det
            handlar om kärnkraftsavvecklingen.
          </note>
          <note>
            Ingegerd Saarinen vill ju stänga ett aggregat i halvåret. Utgångsläget
            är att hon tycker att elpriset är för högt och att hon tycker
            att det fungerar för dåligt.
          </note>
          <note>
            Men om det är så dåligt och så höga priser hur kan man då kräva
            att vi ska stänga två reaktorer om året -
          </note>
          <note>
            en reaktor i halvåret - för överskådlig framtid? Det är inte
            ansvarsfullt såvitt jag kan förstå. Det krävs en ambitiösare och
            seriösare syn på hur omställningen ska gå till. Man måste mobilisera
            mer av marknadskrafter när det gäller att få företag och hushåll
            att spara ström. Det handlar också om att mobilisera marknadskrafterna
            för att få fram mer elproduktion och mer produktionskapacitet.
          </note>
          <note type="speaker">
            Anf. 82 INGEGERD SAARINEN (mp):
          </note>
          <note>
            Herr talman! Jag ska försöka förklara.
          </note>
          <note>
            Konkurrens genom leverantörsbyten är en bluff.
          </note>
          <note>
            Det är bara konsumenterna själva som kan pressa priset på fysisk
            el genom att anpassa konsumtionen till spotpriset. Den fysiska
            elen levereras av nätbolag.
          </note>
          <note>
            För att skapa en mycket effektiv konkurrens räcker det med att
            nätbolagen debiterar spotpris för den el som levereras. En mycket
            effektiv elmarknad är samtidigt mycket enkel. Det behövs inga
            elavtal på en elmarknad med konkurrens. Priset bestäms på spotmarknaden
            och den levererade mängden med elmätaren. Konsumenten köper fysisk
            el genom att trycka på strömbrytaren. Det är också utifrån spotpriset
            som konsumenterna bör avgöra om de ska köpa prisförsäkringar eller
            inte.
          </note>
          <note>
            På den nuvarande marknaden är det kanske bara
          </note>
          <note>
            15 % av alla konsumenter som orkar vara aktiva. Det är förmodligen
            de som på en fungerande elmarknad skulle ha behov av att anstränga
            sig lite extra och köpa prisförsäkringar. Resten av konsumenterna
            skulle kunna köpa el till marknadspris bara genom att trycka på
            strömbrytaren. Det, Leif Pagrotsky, är en konsumentvänlig elmarknad.
          </note>
          <note>
            Det finns 5,2 miljoner elkonsumenter. Varför inte ta hänsyn till
            vad de tycker? Känner näringsministern till att tunga konsumentorganisationer
            som LO, Hyresgästernas riksförbund, Villaägarna, HSB, Riksbyggen,
            Sveriges konsumentråd och Konsumentverket i remisser och andra
            sammanhang har uttryckt önskemål om att utreda reformförslaget?
            Borde inte näringsministern och regeringen ta hänsyn till vad
            konsumenterna tycker? Borde inte regeringen själv vara ytterst
            intresserad av en elreform för att lyckas med omställningen av
            energisystemet?
          </note>
          <note>
            Anf. 83 Näringsminister LEIF PAGROT-
          </note>
          <note>
            SKY (s):
          </note>
          <note>
            Herr talman! Jag ska vara helt ärlig och säga som det är. Jag
            förstod inte mer nu än jag gjorde innan, men det kanske är något
            fel på mig.
          </note>
          <note>
            Det förslag som Ingegerd Saarinen åberopar och beskriver i sin
            interpellation på hur man skulle kunna göra om hela systemet i
            grunden sitter det nu en utredningsman på. Han heter Sten Kjellman.
            Han jobbar ungefär ett år till. Det ingår i hans uppdrag att fundera
            över de här frågorna. Ingegerd Saarinens mycket högröstade krav
            att regeringen just nu omedelbart borde se till att det här utreds
            hade vi kunnat slippa. Det pågår ju redan.
          </note>
          <note>
            Men jag vill varna för att tro att man genom att byta system
            och införa något nytt som ingen förstår, eller som i alla fall
            jag inte lyckats förstå här, i ett slag löser alla problem så
            att vi får mer el till lägre pris, ingen behöver duscha kallt
            och alla får precis vad de behöver simsalabim. Jag har lärt mig
            att så enkla lösningar sällan fungerar. Det är ofta lite mer komplicerat
            än så.
          </note>
          <note>
            Vad jag dessutom inte förstod var avvägningen mellan att spotpriset
            ska fungera för alla så att det blir ordentlig stimulans och incitament
            att spara när det är dyrt och att man samtidigt ska försäkra sig
            mot höga priser och tvinga fram ett försäkringssystem som erbjuder
            försäkring mot höga priser för alla. Jag är ledsen, men det begrep
            jag inte. Vi får ta en annan debatt om det en annan gång.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2002/03:387 om diskriminering av
            äldre
          </note>
          <note>
            Anf. 84 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Herr talman! Sven Brus har frågat statsrådet Mona
          </note>
          <note>
            Sahlin när hon avser att förelägga riksdagen ett förslag om förbud
            mot diskriminering på grund av ålder.
          </note>
          <note>
            Interpellationen har överlämnats till mig.
          </note>
          <note>
            En av de viktigaste frågorna under mandatperioden är uppgiften
            att säkerställa en god samhällelig äldreomsorg i framtiden. Mot
            bakgrund av en dominerande andel kvinnor i vården och omsorgen
            är en väl fungerande offentlig äldrevård och äldreomsorg särskilt
            betydelsefullt för dagens och morgondagens medelålders och äldre
            kvinnor, såväl i deras egenskap av brukare av vård och omsorg
            som i deras egenskap av anhörigvårdare. Ett systematiskt jämställdhetsperspektiv
            ska tillämpas för att säkerställa vård och omsorg på lika villkor
            för kvinnor och män oavsett ålder.
          </note>
          <note>
            Den parlamentariska kommittén Senior 2005 fokuserar på tre livssituationer:
            äldre i arbetslivet, livet efter pensioneringen samt vård och
            omsorg om äldre.
          </note>
          <note>
            Kommittén kommer att redovisa sitt huvudbetänkande den 1 november
            2003.
          </note>
          <note>
            En grundläggande princip i den svenska rättsordningen är alla
            människors lika värde. Denna princip kommer till uttryck i bland
            annat regeringsformen där det anges att den offentliga makten
            ska utövas med respekt för alla människors lika värde. I dess
            nya lydelse, som trädde i kraft den 1 januari 2003, kompletteras
            och förstärks skyddet genom att det införs en föreskrift om att
            det allmänna dels ska verka för att alla människor ska kunna uppnå
            delaktighet och jämlikhet i samhället, dels ska motverka diskriminering
            på grund av bland annat ålder. I svensk rätt är det första gången
            som ålder omfattas av diskrimineringsgrunderna.
          </note>
          <note>
            I Sverige saknas för närvarande lagstiftning till skydd mot diskriminering
            på grund av ålder. Enligt regeringens mening ska skyddet mot diskriminering
            i princip vara lika för de olika diskrimineringsgrunderna, dock
            med beaktande av de speciella förutsättningar som gäller för olika
            samhällsområden.
          </note>
          <note>
            I februari 2001 överlämnade regeringen skrivelsen
          </note>
          <note>
            En nationell handlingsplan mot rasism, främlingsfientlighet,
            homofobi och diskriminering till riksdagen.
          </note>
          <note>
            I skrivelsen aviserade regeringen sin avsikt att låta
          </note>
          <note>
            Diskrimineringsutredningen 2001 bland annat utreda möjligheterna
            till en generell lagstiftning mot diskriminering som omfattar
            alla eller flertalet diskrimineringsgrunder och samhällsområden.
          </note>
          <note>
            Eftersom flera av de frågor som omfattas av arbetet med en sammanhållen
            diskrimineringslagstiftning är av sådan art att de kräver förankring
            hos allmänheten och de politiska partierna bedrivs arbetet av
            en parlamentarisk kommitté.
          </note>
          <note>
            Den parlamentariska Diskrimineringskommittén har i januari 2002
            fått i uppdrag att bland annat föreslå hur bestämmelser om åldersdiskriminering
            ska genomföras i Sverige. Uppdraget tar i första hand sikte på
            att ett EG-direktiv, det så kallade arbetslivsdirektivet, ska
            genomföras i Sverige. Ett av syftena i direktivet är att fastställa
            en allmän ram för bekämpning av diskriminering i arbetslivet på
            grund av bland annat ålder för att genomföra principen om likabehandling.
          </note>
          <note>
            Kommittén ska slutföra sitt arbete den 1 december
          </note>
          <note>
            2004. Men för närvarande bereds tilläggsdirektiv till utredningen
            som bland annat innehåller att utredningstiden förlängs till den
            1 juli 2005.
          </note>
          <note>
            Det kommer att bli av stort intresse att ta del av kommitténs
            slutsatser och förslag. Målet måste vara att även skyddet mot
            diskriminering på grund av ålder kommer att omfattas av en effektiv
            diskrimineringslagstiftning.
          </note>
          <note type="speaker">
            Anf. 85 SVEN BRUS (kd):
          </note>
          <note>
            Herr talman! Jag vill tacka statsrådet för svaret.
          </note>
          <note>
            Den 15 november 2001, alltså för ganska exakt ett och ett halvt
            år sedan, hade jag en debatt med statsrådet Mona Sahlin om den
            brist som finns i svensk lagstiftning när det gäller just diskriminering
            på grund av ålder - en brist som vi är tämligen ensamma om i Europa.
            Mona Sahlin och jag förde egentligen ingen debatt i frågan, utan
            det var mer ett meningsutbyte kring något som vi var rörande överens
            om, nämligen att denna brist i de svenska diskrimineringslagarna
            måste vi snarast rätta till.
          </note>
          <note>
            Jag skulle vilja citera vad Mona Sahlin sade i november 2001:
          </note>
          <note>
            "Jag vill därför gå längre än vad Sven Brus sade.
          </note>
          <note>
            Han kan tolka mitt svar inte bara som en ambitionsnivå när det
            gäller att ålder ska in som diskrimineringsgrund, utan också som
            att det är tydligt att detta ska in. Utredningen ska till den
            1 juli nästa år" - år
          </note>
          <note>
            2002 - "presentera hur. Således är vi nog överens om att det
            inte handlar om långbänk, utan det här sker relativt raskt."
          </note>
          <note>
            Nu skriver vi maj 2003. Syftet med min interpellation i dag är
            att få klarhet i vad som har hänt. I sak har alltså ingenting
            hänt när det gäller diskriminering av äldre.
          </note>
          <note>
            Man kan naturligtvis ha lite olika uppfattningar om vad som menas
            med långbänk. Jag konstaterar bara att det i Sverige är olagligt
            att diskriminera någon på grund av etniskt ursprung, kön, sexuell
            läggning eller handikapp av något slag. Detta är utmärkt, för
            det ska vara olagligt.
          </note>
          <note>
            Men till skillnad från de allra flesta europeiska länder är det
            i Sverige inte olagligt att diskriminera någon på grund av hög
            ålder - detta trots den höga ambitionsnivå som Mona Sahlin försäkrar
            att regeringen har och trots att jag inte kan uppfatta någon som
            helst annan uppfattning hos något av riksdagens partier.
          </note>
          <note>
            Statsrådet Lars Engqvist hänvisar här till äldreberedningen Senior
            2005. Jag har förmånen - och nöjet, skulle jag vilja säga - att
            vara ledamot i den beredningen. Det är ett mycket spännande uppdrag.
            Jag vet således vad vi har tyckt och sagt. I vårt betänkande
          </note>
          <note>
            Riv ålderstrappan! har vi mycket tydligt tagit upp just diskrimineringsfrågan.
            Vi har pekat på en rad områden där äldre diskrimineras i det svenska
            samhället -
          </note>
          <note>
            vilket det, som sagt, inte är olagligt att göra.
          </note>
          <note>
            I beredningen finns samtliga riksdagspartier representerade.
            I vårt första betänkande finns det inte en enda reservation och
            inte ens ett litet särskilt yttrande, vare sig på den här punkten
            eller på någon annan punkt.
          </note>
          <note>
            Alltså: Regeringen har en ambition. Statsrådet
          </note>
          <note>
            Mona Sahlin har i november 2001 uttryckt en ambition om en hög
            takt i det här arbetet. Vi är överens mellan de politiska partierna
            i denna kammare. Någon långbänk skulle det enligt statsrådet Sahlin,
            som sagt, inte handla om. Men av dagens interpellationssvar framgår
            att vi får vänta åtminstone tre år till innan det kommer ett lagförslag
            från regeringen. Vad är problemet?
          </note>
          <note>
            Anf. 86 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Herr talman! Problemet beskrivs kanske bäst av
          </note>
          <note>
            Sven Brus interpellation - man får bestämma sig för vad det är
            vi diskuterar.
          </note>
          <note>
            När Sven Brus säger att det inte är olagligt att diskriminera
            låter det nästan som att det är tillåtet, men det är det inte.
            Det är ganska viktigt att skilja på saker
          </note>
          <note>
            - det svenska samhället tillåter inte någon diskriminering. Det
            intressanta är att det i diskrimineringslagstiftningen hittills
            inte har funnits en speciell hänvisning till ålder och att det
            således inte finns någon särskild lagstiftning när det gäller
            diskriminering beroende på ålder.
          </note>
          <note>
            Det som Sven Brus tar upp - det har gjort att vi funderat på
            vad Sven Brus egentligen vill diskutera -
          </note>
          <note>
            är hela diskussionen om de äldres situation i samhället, något
            som vi hoppas väldigt mycket kommer att diskuteras efter Äldreberedningens
            betänkande i höst.
          </note>
          <note>
            Det gäller då hela frågan om vad det krävs för förändrade attityder,
            förhållningssätt, i det svenska samhället som en följd av att
            många blir äldre.
          </note>
          <note>
            Men ska vi bara diskutera lagstiftningsfrågan är det nog en ganska
            rimlig hantering att, precis som regeringen har gjort, uppdra
            åt Diskrimineringskommittén att utreda hur denna lagstiftning
            ska se ut samt att vi, vilket blir den verkliga utmaningen, får
            en sammanhållen diskrimineringslagstiftning som
          </note>
          <note>
            "vetter mot" principen om mänskliga rättigheter där varje form
            av diskriminering behandlas i ett sammanhang, med gemensamma värderingar
            och med en gemensam utgångspunkt.
          </note>
          <note>
            Vårt ombudsmannasystem - vi har ju där delat in problemen i samhället
            på lite olika sätt - är kanske inte vad vi i framtiden ska ha.
            Kanske behöver vi en mer sammanhållen lagstiftning, som i sin
            tur påverkar hur vi använder våra ombudsmannainstitutioner.
          </note>
          <note>
            Detta är en komplicerad fråga, och det finns alla skäl att utreda
            den. Nu väntar vi på Diskrimineringskommitténs förslag. Det kommer
            sedan att ligga till grund för beslutet.
          </note>
          <note>
            Det som har hänt, och som är viktigast, är att det i regeringsformen
            nu är infört en skrivning om diskriminering på grund av ålder.
            Det gör att ålder som grund för diskriminering faktiskt för första
            gången i lagstiftningssammanhang är infört. I och med det direktiv
            som Diskrimineringskommittén har fått väntar vi nu på ett förslag.
            Jag tycker inte att det är så problematiskt att vi låter en parlamentarisk
            utredning titta särskilt på detta därför att det är komplicerat.
          </note>
          <note type="speaker">
            Anf. 87 SVEN BRUS (kd):
          </note>
          <note>
            Herr talman! Det är gott och väl att detta finns med i regeringsformen
            där det föreskrivs att det allmänna ska motverka diskriminering
            på grund av ålder.
          </note>
          <note>
            Men, statsrådet Engqvist, för att det ska vara en poäng med att
            över huvud taget införa en lagstiftning på det här området måste
            den betyda något. Annars kan vi ju bortse från det hela.
          </note>
          <note>
            Lars Engqvist säger här att det inte är tillåtet att diskriminera
            äldre. Nej, det är klart att det inte är. Det är fullständigt
            orimligt att ett samhälle skulle tillåta någonting sådant. Men
            för att det ska vara en poäng med att vi stiftar lagar om det
            måste lagarna också betyda något. Då är det inte bara lagstiftningen
            som vi talar om, utan självklart sätter vi in det här i ett större
            sammanhang.
          </note>
          <note>
            Egentligen är Lars Engqvist och jag nog inte speciellt oeniga
            här i dag - detsamma gäller Mona Sahlin och jag med tanke på det
            som sades för ett och ett halvt år sedan. Vi kristdemokrater har
            samma inriktning.
          </note>
          <note>
            Vi diskuterar också om en sammanhållen diskrimineringslagstiftning,
            om en gemensam ombudsmannafunktion. Vi är ganska överens i sak.
            Vad jag funderar över är den ambitionsnivå, den arbetstakt som
            statsrådet Sahlin gav uttryck för i november
          </note>
          <note>
            2001. Någonting har hänt under resans gång som har gjort att
            det har gått grus i processen. Enligt den diskussion som vi hade
            då skulle vi nu ha varit framme vid att ha ett förslag till en
            sådan lagstiftning. Att det finns behov av den är alldeles uppenbart.
          </note>
          <note>
            Vi talar mycket om arbetslivet när vi talar om diskriminering.
            Men det här inte bara en fråga om arbetslivet. De köer som vi
            har i vården i dag till exempel drabbar speciellt de äldre. Sedan
            1980-talet har vi minskat antalet vårdplatser med mer än hälften
            i landet utan att de äldres vårdbehov har minskat. Den här platsbristen
            leder ofta till att landstingen skickar äldre svårt sjuka till
            kommunal omsorg, som saknar både resurser och kompetens för den
            tunga vården.
          </note>
          <note>
            Om det inte är diskriminering av äldre, svårt utsatta människor
            vet jag inte vad diskriminering är.
          </note>
          <note>
            Nu säger Lars Engqvist att regeringen menar att skyddet mot diskrimineringen
            i princip ska vara lika för de olika diskrimineringsgrunderna,
            dock, säger statsrådet, med beaktande av de speciella förutsättningar
            som gäller för olika samhällsområden. Jag skulle gärna vilja att
            Lars Engqvist utvecklar vad de speciella förutsättningarna för
            de olika samhällsområdena innebär. Det känns som ett något lite
            oroande förbehåll. Jag menar att diskrimineringslagstiftningen
            måste vara heltäckande, den måste gälla arbetslivet, den måste
            gälla alla de andra områdena i samhället där våra äldre människor
            rör sig.
          </note>
          <note>
            Vad menas egentligen med de speciella förutsättningar som gäller
            för olika samhällsområden?
          </note>
          <note>
            Anf. 88 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Sven Brus är inne på, utan att egentligen tänka så
            mycket på det, den typ av problematisering som är viktig i det
            här sammanhanget. När Sven
          </note>
          <note>
            Brus säger att äldre diskrimineras i sjukvården är det egentligen
            ett ganska banalt konstaterande bakom detta. 70 % av svensk sjukvård
            går till människor som är över 65 år, helt enkelt beroende på
            att det i huvudsak är när vi blir äldre som vi behöver sjukvård.
            Om vi har tillgänglighetsproblem i svensk sjukvård är det ett
            rimligt konstaterande att det i hög grad gäller dem som faktiskt
            är patienter i sjukvården. Men frågan är:
          </note>
          <note>
            Är detta ett utslag av diskriminering eller ett utslag av allmänna
            brister i sjukvården, tillgänglighetsproblem i den moderna sjukvården?
            Då är det viktigt att vi reflekterar ett ögonblick på hur vi ska
            definiera diskrimineringen så att det blir en meningsfull lagstiftning,
            inte bara en allmän välvilja.
          </note>
          <note>
            Det finns säkerligen skäl att reflektera över vad en diskrimineringslagstiftning
            faktiskt ska innebära, vad det är för någonting vi ska kunna processa
            om när det gäller diskriminering. Detta är grunden till att kommittén
            har fått uppdraget att reflektera över det. Det är möjligt att
            man måste, precis som det står i svaret, beakta speciella förutsättningar
            som gäller inom olika samhällsområden. Men det är viktigt att
            det är kommittén som reflekterar över detta.
          </note>
          <note>
            Vi får inte förväxla allmänna politiska ambitioner om att samhällsservice
            ska fungerar likvärdigt för alla medborgare med diskrimineringslagstiftningen
            i det här fallet. Om äldrevården inte fungerar är det alldeles
            självklart att det är de äldre som drabbas eftersom det är äldrevård.
            Sjukvården är i väldigt stor utsträckning en samhällelig service
            och en samhällelig tjänst för de äldre. Om sjukvården inte fungerar
            är det ett misslyckande för samhället men behöver nödvändigtvis
            inte vara ett utslag av diskriminering.
          </note>
          <note>
            Sådana här reflexioner finns det anledning att fundera djupare
            på. Det är därför vi har gett ett tilläggsdirektiv till kommittén.
            I vilken mån Mona
          </note>
          <note>
            Sahlin hade ambitionen att det skulle gå fortare känner jag inte
            till. Jag tycker att det här sättet att hantera frågan är fullt
            acceptabelt, och det kommer att ta sikte på att vi äntligen får
            en fungerande diskrimineringslagstiftning.
          </note>
          <note type="speaker">
            Anf. 89 SVEN BRUS (kd):
          </note>
          <note>
            Fru talman! Jag vet inte om äldre patienter i landstingsvården
            som har behov av olika klinikers vård men hänvisas till den kommunala
            äldreomsorgen tycker att det här är ett banalt problem, som statsrådet
            uttrycker det. Det tror jag knappast att någon är beredd att ställa
            upp på. Man upplever sig kränkt och diskriminerad genom att man
            blir hänvisad bort från den mera kvalificerade vården till den
            kommunala omsorgen, som saknar de resurser som egentligen behövs
            för att ta itu med problemen. Det upplevs säkert inte banalt.
          </note>
          <note>
            Målsättningen är vi nog trots allt överens om, att ha en svensk
            diskrimineringslagstiftning som är sammanhållen och som också
            inkluderar ålder som diskrimineringsgrund. Vi ser det behovet
            både från regeringens sida och från oss kristdemokrater som har
            drivit den frågan.
          </note>
          <note>
            Men nu handlar det om takten i arbetet. Det är på den punkten
            som jag är undrande. Det är anledningen till att jag har ställt
            den här interpellationen. Inom EU
          </note>
          <note>
            har åldersdiskriminering satts högt upp på dagordningen. Det
            är antogs en stadga i Nice redan i december 2000 där det uttryckligen
            sägs att diskriminering på grund av ålder ska vara förbjuden.
            Sverige anslöt sig till den stadgan. Därför tycker jag fortfarande
            att det känns minst sagt besvärande att det trots regeringens
            i ord uttalade ambition och trots politisk enighet, som jag upplever
            det i den svenska riksdagen, är en leveranstid på mellan fem och
            sex år för att uppfylla det som är rimligt och det som gäller
            i de allra flesta europeiska länder. Frågan kvarstår, statsrådet
            Lars
          </note>
          <note>
            Engqvist: Varför denna tröga takt i denna fråga?
          </note>
          <note>
            Anf. 90 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Men Sven Brus citeringskonst kan debatten bli problematisk.
            Jag talade inte om ett banalt problem, jag pratade om ett banalt
            konstaterande. Sjukvården vänder sig till 70 % till medborgare
            över 65 år. Om det innebär att vi har problem i sjukvården är
            det ett allmänt samhällsproblem, ett socialt problem, ett sjukvårdspolitiskt
            problem eller ett utslag av diskriminering? Om vi ska kunna föra
            en meningsfull diskussion om behovet av diskrimineringslagstiftning
            måste vi vara otroligt precisa så att vi vet det faktiskt handlar
            om, vad det är vi kan processa om. Det här är en fråga som verkligen
            kräver att vi reflekterar över den, så att vi inte använder en
            diskrimineringslagstiftning som grund för en allmän debatt om
            samhället över huvud taget. Den debatten bör föras, det är inget
            banalt problem att människor inte får den vård som de har rätt
            till. Men det är ett banalt konstaterande att brister i äldreomsorgen
            eller brister i delar av sjukvården i första hand gäller de äldre.
            Det är det jag försökte påpeka.
          </note>
          <note>
            Vi behöver en sammanhållen diskrimineringslagstiftning. Avsikten
            med det uppdrag som vi har gett till kommittén är att vi skulle
            få en sammanhållen diskrimineringslagstiftning som omfattar alla
            grunder för diskriminering, också diskriminering på grund av ålder.
            Som en följd av det skulle vi också få en samhällelig organisation,
            en ombudsmannainstitution, som skulle pröva alla former av diskriminering.
          </note>
          <note>
            När vi får den lagstiftningen har vi fått en lagstiftning som
            Sven Brus och jag förmodligen önskar oss lika mycket båda två.
            Frågan är bara hur mycket den ska utredas. Jag tycker att det
            är rimligt att Diskrimineringskommittén får möjlighet att utreda
            detta och att man nu också vet om att det förslag till ny lagstiftning
            som den ska komma med också ska täcka diskriminering på grund
            av ålder. Därmed hoppas vi faktiskt under den här mandatperioden
            kunna ha löst den fråga som har varit föremål för diskussioner
            i många år.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellationerna 2002/03:398
          </note>
          <note>
            och 401 om den nationella vårdgarantin
          </note>
          <note>
            Anf. 91 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Chatrine Pålsson har frågat mig om jag kommer att
            verka för att den utlovade vårdgarantin inte bara blir en målsättning
            - utan en verklig garanti för att vård ska ges i tid.
          </note>
          <note>
            Cristina Husmark Pehrsson har frågat mig med vilken säkerhet
            jag kommer att verka för en vårdgaranti under 2004.
          </note>
          <note>
            Då interpellationerna berör samma frågeställning, nämligen den
            om införande av en utökad nationell vårdgaranti, och ska besvaras
            vid samma tillfälle lämnar jag härmed detta samlade svar.
          </note>
          <note>
            Redan i 1997 års överenskommelse om vissa ersättningar till hälso-
            och sjukvården, den så kallade
          </note>
          <note>
            Dagmaröverenskommelsen, infördes en vårdgaranti som syftar till
            att tillförsäkra alla patienter snabb kontakt med vården. Garantin
            omfattar kontakt med primärvården, besök hos läkare i primärvården
            och besök hos läkare i den specialiserade vården.
          </note>
          <note>
            Mot bakgrund av de olika insatser som under senare år vidtagits
            för att komma till rätta med väntetidsproblemen - den nationella
            handlingsplanen, tillgänglighetssatsningen, det fria vårdvalet,
            utvecklingen av väntetidsdatabasen och Socialstyrelsens arbete
            med riktlinjer för prioriteringar - kom staten och Landstingsförbundet
            i samband med Dagmaröverenskommelsen för 2003 överens om att det
            finns en god grund för att under de närmaste åren fortsätta det
            långsiktiga arbetet med att successivt komma till rätta med väntetidsproblemen.
          </note>
          <note>
            Staten och Landstingsförbundet har därför kommit överens om att
            en utökad vårdgaranti, som också innefattar behandling, ska införas.
            Under året, det vill säga i år, 2003, sker förberedelser med sikte
            på att den utökade vårdgarantin ska kunna träda i kraft tidigast
            den 1 januari 2004.
          </note>
          <note>
            När det gäller Chatrine Pålssons fråga om jag kommer att verka
            för att den utlovade vårdgarantin inte bara blir en målsättning
            utan en verklig garanti för att vård ska ges i tid, vill jag framhålla
            att staten och Landstingsförbundet, i Dagmaröverenskommelsen,
            slagit fast att den utökade nationella vårdgarantin innebär ett
            åtagande från landstingen att erbjuda behandling inom 90 dagar
            från det att beslut om behandling fattats.
          </note>
          <note>
            Utgångspunkten är hälso- och sjukvårdslagens krav på att beslut
            om behandling ska tas i samråd med patienten. Vårdgarantin tydliggör
            vårdens åtagande gentemot patienten i samband med sådan överenskommen
            behandling.
          </note>
          <note>
            Det handlar om att vid beslutstillfället ge patienten tydliga
            besked. Det centrala är dock att patient och behandlande läkare
            kommer överens om en tid för behandling. Detta innebär att det
            är förenligt med en vårdgaranti att väntetiden till behandling
            kan överstiga 90 dagar om patient och behandlande läkare kommer
            överens om detta.
          </note>
          <note>
            Vad gäller Cristina Husmark Pehrssons fråga om med vilken säkerhet
            jag kommer att verka för en vårdgaranti under 2004, kan jag meddela
            att det är min bestämda avsikt att fortsätta att verka för att
            den utökade nationella vårdgarantin ska införas i enlighet med
            Dagmaröverenskommelsen.
          </note>
          <note>
            Det förberedande arbetet har redan påbörjats. För närvarande
            förs diskussioner mellan staten och
          </note>
          <note>
            Landstingsförbundet om hur införandet av den utökade vårdgarantin
            ska ske. Med hjälp av satsningarna inom den nationella handlingsplanen
            för hälso- och sjukvården samt med hjälp av tillgänglighetspengarna
            pågår samtidigt ett intensivt förändringsarbete i landstingen.
            Satsningar sker på att förbättra tillgängligheten och på att förbättra
            informationen till patienterna om väntetider och valmöjligheter.
            Man satsar bland annat på nya effektivare organisationsformer,
            på att rekrytera och utbilda personal, och på nya administrativa
            rutiner med till exempel IT-system för kartläggning av patientflöden
            med mera. Alla dessa åtgärder bidrar samlat till att effektivisera
            vården och lägger, i kombination med det fria vårdval som infördes
            1 januari i år, grunden för att den utökade vårdgarantin ska kunna
            införas i avsedd tid, det vill sägas tidigast den 1 januari 2004.
          </note>
          <note>
            Då Chatrine Pålsson, som framställt interpellation
          </note>
          <note>
            398, anmält att hon var förhindrad att närvara vid sammanträdet
            medgav tredje vice talmannen att Ulrik
          </note>
          <note>
            Lindgren i stället fick delta i överläggningen.
          </note>
          <note>
            Anf. 92 CRISTINA HUSMARK PEHRS-
          </note>
          <note>
            SON (m):
          </note>
          <note>
            Fru talman! Tack så mycket för svaret, socialministern. Jag har
            med intresse tagit del av det anförande som socialministern hade
            på Vårdförbundets kongress nyligen. Där säger socialministern:
            Vi ska garantera patienter rätt vård i rätt tid. Han tillägger
            att sjukvården måste vara tillgänglig och att behandling ska kunna
            erbjudas inom 90 dagar.
          </note>
          <note>
            Sedan tog den meningen slut. Socialministern satte punkt där.
            Jag undrar om det bara är jag som undrar när detta ska införas.
          </note>
          <note>
            Samtidigt vet jag att i den överenskommelse som staten har gjort
            med Landstingsförbundet om ersättning till hälso- och sjukvården
            för 2003 stod just att man ska börja förberedelserna för att införa
            en utökad vårdgaranti. Detta ska ske tidigast 1 januari 2004,
            och det ska finnas en kontrollstation senast februari 2004.
          </note>
          <note>
            Då kan det ju inte bli en vårdgaranti den 1 januari. Så måste
            jag tolka detta, socialministern. 2004 används i debatten som
            om det vore dags för en vårdgaranti då.
          </note>
          <note>
            På samma konferens skickade socialministern också med en brasklapp
            om ekonomins utveckling.
          </note>
          <note>
            Det var underförstått att ser det lika illa ut med ekonomin som
            det gör i dag, kommer vi att få se i stjärnorna efter en vårdgaranti
            2004. Är det så jag ska tolka det?
          </note>
          <note>
            Förra året röstade också socialdemokraterna i denna kammare nej
            till att införa en vårdgaranti. Och man röstade nej till de borgerligas
            3 ½ miljarder kronor under två år för att säkerställa en vårdgaranti.
          </note>
          <note>
            Numera säger Socialdemokraterna och socialministern ja ungefär
            lika många gånger som man sade nej, det vill säga 12-13 gånger.
            Men det händer ingenting. Det är snarare en löfteskarusell som
            jag ser det.
          </note>
          <note>
            Låt oss se lite grann på de väntetider som finns i vården i dag.
            Jag är väl medveten om att Landstingsförbundets väntetider inte
            är exakta, men det ger ändå en väldigt tydlig vägledning om hur
            det ser ut i landet. Beroende på var man bor i landet är väntetiderna
            för
          </note>
          <note>
            · höftledsplastik mellan tre veckor och två år,
          </note>
          <note>
            · godartad prostataförstoring mellan fyra veckor och två och
            ett halvt år,
          </note>
          <note>
            · utprovning av hörapparater mellan sex veckor och tre år,
          </note>
          <note>
            · knäledsplastik mellan tre veckor och två och ett halvt år och
          </note>
          <note>
            · grå starr mellan fyra veckor och två och ett halvt år.
          </note>
          <note>
            De som bor i de landsting som har tre-fyra veckors väntetid är
            att gratulera. Jag beklagar verkligen dem som bor i de landsting
            som har två-tre års väntetid innan man blir behandlad, och det
            är främst de socialdemokratiskt styrda landstingen i Norrland.
          </note>
          <note>
            De bolagiserade sjukhusen, bland annat i Helsingborg och Ängelholm,
            som fortfarande ägs av landstingen men som tillåts byta ut sina
            politiska styrelser mot kanske mer kompetenta professionella styrelser,
            har en betydligt kortare väntetid än de flesta landstingsdrivna
            sjukhus. Jag undrar fortfarande, socialministern, om det inte
            är en väg att gå för att få en effektivare vård att bolagisera
            sjukhusen eller införa privat vård och samtidigt ge dem mer pengar
            så att man verkligen kan införa en vårdgaranti i tid.
          </note>
          <note type="speaker">
            Anf. 93 ULRIK LINDGREN (kd):
          </note>
          <note>
            Fru talman! Lars Engqvist! Tack för svaret. Det låter som om
            socialminister Lars Engqvist säger de rätta sakerna, nämligen
            att det är hans bestämda avsikt med mera att införa vårdgarantin.
            Men det är inte helt lätt att känna sig trygg med de socialdemokratiska
            utfästelserna. Det vet vi från valrörelsen kontra vad som har
            hänt efteråt. I synnerhet är det inte lätt att känna sig trygg
            med de socialdemokratiska utfästelserna om vårdgarantin. Vi har
            tio års historia av motstånd mot den typen av utfästelser från
            överheten.
          </note>
          <note>
            Under den borgerliga regeringstiden 1991-1994
          </note>
          <note>
            infördes en vårdgaranti som omfattade de vanligaste diagnoserna.
            Den gav kortare vårdköer. Efter 1994
          </note>
          <note>
            med Socialdemokraternas återkomst till makten förföll reformen
            och upphörde i praktiken. I stället har vi haft en räcka år med
            motstånd.
          </note>
          <note>
            Tvivlen grundar sig också för min del på att vi fick ett helt
            annat budskap mitt under brinnande valrörelse. Plötsligt fick
            vi en helomvändning. Det som tidigare varit förkastligt blev då
            rätt. Landstingspolitiker för Socialdemokraterna i hela riket
            fick på ett dygn praktiskt taget byta uppfattning i frågan. Frågan
            är om det betyder att ni faktiskt också erövrat en het vilja att
            genomföra en nationell vårdgaranti. Den bild ministern ger innebär
            ett införande om cirka ett år.
          </note>
          <note>
            Men till saken hör ju också att det inte tillförs några nya pengar.
            Allt kostar förvisso inte pengar.
          </note>
          <note>
            Det finns vårdcentraler som i dag klarar sin del av vårdgarantin.
            Det finns vårdcentraler som ger en smidig kontakt praktiskt taget
            samma dag. De kan kanske inte erbjuda en läkarkontakt inom en
            vecka, men de kan erbjuda kontakt på vårdcentralen med den som
            behövs. Det kan vara diabetessjuksköterskan, prästen, psykologen
            eller doktorn. I och med att man har ett större lag som tar emot
            patienterna på ett väl genomtänkt sätt nås också doktorn snabbare
            än annars när allt fokus ligger på doktorn, som det gör på så
            många vårdcentraler.
          </note>
          <note>
            Det här har uppnåtts genom det som Lars Engqvist själv beskriver,
            till exempel tekniska hjälpmedel, klok rekrytering och framför
            allt genom en väl genompratad organisation och ett genomtänkt
            arbetsätt. Mycket kan förvisso åstadkommas utan pengar, men det
            är ju oundvikligt att det också kostar pengar.
          </note>
          <note>
            Kristdemokraterna anslår i sitt budgetalternativ
          </note>
          <note>
            750 miljoner kronor för det här ändamålet utöver de så kallade
            tillgänglighetspengarna som regeringen har anvisat. Som stöd för
            detta har vi också ett höjt generellt statsbidrag i vår budget
            på 1,5 miljarder till kommuner och landsting. Som bekant har vi
            också 1
          </note>
          <note>
            miljard i kompetenspengar för kommuner och landsting. De här
            två posterna utöver själva vårdgarantipengarna tror vi är väldigt
            viktiga som understödjande för att det här ska bli realistiskt.
            Socialdemokraterna har hittills inte preciserat om detta fordrar
            pengar.
          </note>
          <note>
            Det vi i stället hittar när det gäller vårdgarantin och utfästelsen
            om när den ska genomföras är att under 2004 ska vårdens resursbehov
            tas upp till behandling. Då ska också vårdgarantin preciseras.
            Vi vet genom Landstingsförbundets rapporter att landstingen inte
            precis vadar i pengar. Minus 16 miljarder netto redovisas i december
            totalt sett för kommunoch landstingssektorn i statsbidrag och
            18 miljarder nu i april.
          </note>
          <note>
            Frågan är nu: Är verkligen hjärta, hjärna och njurar med, Lars
            Engqvist, i engagemanget för att införa en nationell vårdgaranti
            värd namnet? Blir det en målsättning igen, eller blir det något
            mer? Kommer det ytterligare lagstiftning, och hur finansieringen
            ut?
          </note>
          <note type="speaker">
            Anf. 94 BO KÖNBERG (fp):
          </note>
          <note>
            Fru talman! Dessa två interpellationer gäller ett av de områden
            som är tydliga exempel på att de åtta, nio år som har gått sedan
            Socialdemokraterna vann valet
          </note>
          <note>
            1994 har varit förlorade år. Ett annat exempel är förstås frågan
            om husläkarna, som Socialdemokraterna sedan mitten på 70-talet
            till slutet på 90-talet motarbetade. Jag tror dock att ministern
            personligen har slagit in på en annan linje, och de uppgörelser
            som har gjorts i den delen förefaller kunna bli steg på vägen
            mot en bättre lösning - tyvärr inte en liberal lösning men ändå
            en lösning åt rätt håll vad gäller själva husläkarkonstruktionen.
          </note>
          <note>
            Ett annat område, som kommer upp lite senare i dag, är den finansiella
            samordningen, där en försöksverksamhet blev färdig 1997. Kanske
            får vi om några veckor en proposition till kammaren från denna
            saktfärdiga regering.
          </note>
          <note>
            Ett tredje exempel är det som interpellationerna gäller, nämligen
            frågan om vårdköerna. Där hade vi, som redan har nämnts i debatten,
            i början på 90-talet en vårdgaranti som ledde till att vi under
            åren 1993-
          </note>
          <note>
            1994 hade de kortaste vårdköerna i Sveriges historia.
          </note>
          <note>
            Sedan har vi som sagt haft en socialdemokratisk period om åtta,
            nio år, där vårdköerna hela tiden har varit avsevärt längre.
          </note>
          <note>
            Ett par av de här misslyckandena, möjligen alla tre, har förstås
            också bidragit till den sjukskrivningskris som vi genomlider sedan
            1997 och där regeringen återigen är saktfärdig på ett sätt som
            påminner om saktfärdigheten på sjukvårdsområdet.
          </note>
          <note>
            Om det inte vore för det djupt tragiska i att människor som har
            åkommor som de skulle kunna få hjälp med tvingas att vänta, är
            det närmast komiskt hur sjukvårdsminister på sjukvårdsminister
            sedan
          </note>
          <note>
            1994 har förklarat att vårdköerna ska tas bort nästa år, nästa
            år och sedan nästa år. Av och till har man, som redan har nämnts
            i debatten, polemiserat mot idén med vårdgarantin, men även på
            den punkten har man väl i likhet med vad gäller husläkarna gett
            upp själva motståndet mot idén. Nu handlar det bara om att administrera
            fördröjningen.
          </note>
          <note>
            Min enkla fråga till statsrådet - det ska bara bli en
          </note>
          <note>
            - är: Kommer köerna enligt statsrådet nästa år att bli lika korta
            som de var 1993 och 1994?
          </note>
          <note>
            Anf. 95 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Det är en smula rörande att höra representanterna
            för de tre partier som totalt misskött sjukvården i de stora landstingen
            i Stockholms län,
          </note>
          <note>
            Skåne och tidigare - tills det dessbättre blev en bättre ordning
            i början på förra mandatperioden - i Västra
          </note>
          <note>
            Götaland. Till sist handlar ju möjligheterna om att få en tillgänglig
            sjukvård faktiskt om att ha en stabil ekonomi för sjukvården,
            som kan ge alla som arbetar i sjukvården en trygghet också för
            deras egen planering.
          </note>
          <note>
            Detta är viktigt därför att en del av sjukvårdens problem just
            nu är att de underskott på 16 miljarder som ni talar om faktiskt
            inte gäller hela Sjukvårdssverige utan är koncentrerade till ett
            par regioner, som nu ska möta gigantiska underskott med någon
            form av besparingar och inskränkningar.
          </note>
          <note>
            Jag är emellertid alldeles övertygad om att ni allihop innerst
            inne förstår att vårdgaranti som ska fungera bättre än den begränsade
            garanti som ni införde och som bara gällde ett par diagnoser -
            en vårdgaranti som ska gälla alla behandlingar - förutsätter en
            sund sjukvårdsekonomi. Vad vi har att göra är därför att långsiktigt
            planera för att hela den svenska sjukvården i dess helhet ska
            följa vad vi kallar 0-7-90-
          </note>
          <note>
            regeln. Det betyder att man ska komma i kontakt med vårdcentral
            eller motsvarande omedelbart, man ska få träffa som läkare inom
            sju dagar eller en vecka och man ska få behandling inom 90 dagar.
          </note>
          <note>
            För att vi ska komma dit krävs det ett långsiktigt arbete, ökade
            resurser och en inställning till tillgänglighet som kanske inte
            präglar alla delar av svensk sjukvård. När jag har talat om en
            målsättning är det just det här området, att alla delar av sjukvården
            ska kunna leva upp till 0-7-90-regeln. Vårdgaranti är någonting
            annat. Vårdgaranti är nämligen en garanti att om inte mitt eget
            sjukhus eller mitt eget landsting kan erbjuda vård enligt denna
            regel, ska jag ha rätt att på landstingets bekostnad få gå någon
            annanstans.
          </note>
          <note>
            Det är det som är vårdgarantin. Jag har aldrig talat om att vårdgaranti
            ska vara en målsättning. Vårdgaranti ska införas. Att hela den
            svenska sjukvården, där alla sjukhus ska kunna leva upp till 0-7-90-regeln,
            kommer förmodligen att ta ytterligare tid i anspråk.
          </note>
          <note>
            Vårdgarantin innebär ju att om jag inte får den här vården levererad
            av mitt sjukhus eller mitt landsting, ska jag ha möjlighet att
            välja någonting annat. Vi har tagit det första steget. Vi har
            ett fritt nationellt vårdval sedan den 1 januari.
          </note>
          <note>
            Nästa steg är att också komma överens om vilka skyldigheter landstingen
            och sjukvårdshuvudmännen i övrigt har att aktivt informera om
            detta. Vi måste från statens sida komma överens med landstingen
            om detta innan vi tar nästa steg. Här har landstingen olika uppfattningar
            och olika ambitioner. Det gäller att samordna detta, så att vi
            kan få det att fungera likadant på alla ställen.
          </note>
          <note>
            Jag är övertygad om att vi kan komma överens med landstingen
            om detta. Vi får diskutera förutsättningarna för det, men vi kommer
            att ha en vårdgaranti som fungerar inom en inte alltför avlägsen
            framtid.
          </note>
          <note>
            Jag kan inte ange exakt datum eftersom det förutsätter förhandlingar
            och överenskommelser med landstingen, men att vi kommer att ha
            det under 2004 är jag alldeles övertygad om.
          </note>
          <note>
            Anf. 96 CRISTINA HUSMARK PEHRS-
          </note>
          <note>
            SON (m):
          </note>
          <note>
            Fru talman! Rörande, sade socialministern. Då kan jag ju påminna
            om att det gigantiska underskottet i Stockholms läns landsting
            till allra största delen berodde på den stora skatteutjämningspott
            som man var tvungen att bidra till. Jag vet att socialdemokraterna
            i landstingets ledning i dag redan har varit hos finansministern
            och bett om att få hjälp med att klara detta. Den diskussionen
            tror jag alltså att socialministern inte kommer så särskilt lång
            med.
          </note>
          <note>
            Dessutom vet vi bland annat vad gäller Skåne, som jag kommer
            ifrån, att vård i tid kostar pengar, särskilt i ett inledande
            skede när man har långa vårdköer. Därför vill vi anslå pengar
            för att man ska kunna komma i fatt med eftersläpningen. Den debatten
            tar jag alltså mycket gärna, socialministern.
          </note>
          <note>
            För att få vård i tid krävs dock inte bara pengar.
          </note>
          <note>
            Det behövs också personal. Det sade socialministern också på
            Vårdförbundets konferens. Hur tänkte man då när man skulle ro
            i land den nationella handlingsplanen för utveckling av hälso-
            och sjukvården? Här fanns en chans att verkligen komma åt otidsenliga
            hierarkier och att stärka personalen och lagsamarbetet, men ingenting
            av detta var vägledande när man utarbetade handlingsplanen. Den
            innebar bara ett framflyttande i organisationen av tidigare arbetssätt
            och normer. Det var inte någonting som skulle ha bidragit till
            att man skulle arbeta effektivare och kunde erbjuda bättre vård
            i tid.
          </note>
          <note>
            Jag anser att socialministern inte tog chansen när det gällde
            den nationella handlingsplanen. Yrkesrollerna förblev bara vid
            det gamla, och inte heller tillgängligheten har förbättrats nämnvärt,
            trots mycket pengar och nedlagt försvar.
          </note>
          <note>
            Dessutom ser vi i dag ett missnöje bland primärvårdens personal,
            såväl hos distriktssköterskor som hos distriktsläkare. Drygt hälften
            tycker att det i dag fungerar mycket eller lite sämre än vad det
            gjorde för fem år sedan, detta enligt Fammis egen enkät. Ändå
            var det just dessa två personalgrupper som ledde arbetet inför
            genomförandet av handlingsplanen.
          </note>
          <note>
            Dessutom beskriver Fammis i samma enkät att personal som är privatanställd
            trivs och mår bättre.
          </note>
          <note>
            Diskussionen handlade när handlingsplanen antogs om bevarande
            av gammalt. Det skulle i stället ha behövt föras in nytt blod.
            Man skulle ha behövt se till personalens kompetens, vilja och
            förmåga och vågat ha modet att göra någonting annat.
          </note>
          <note>
            I dag ser vi också effekten av den bristande tillgängligheten
            och avsaknaden av nytänkande och modernisering. Tillgängligheten
            har inte ökat. Patientens ställning har inte förbättrats, och
            personalen mår, som Fammi säger, verkligen inte bra.
          </note>
          <note>
            Jag har en fråga till socialministern. Socialministern var initiativtagare
            och drivkraft i den här nationella handlingsplanen. När vi nu
            ser att personalen inte mår bra och att det inte har blivit någon
            större framgång - det finns ju många som redan nu har gjort utvärderingar
            och inte ger speciellt högt betyg: Vad kommer socialministern
            att göra för att nu äntligen ta ett steg tillbaka och våga genomföra
            något nytt? Man kanske inte behöver ta något steg tillbaka, men
            med tanke på handlingsplanen bör man inte fortsätta på den utstakade
            vägen utan göra ett halvt stopp och sedan i stället försöka gå
            personalen till mötes, tro på dem och se att de faktiskt kan göra
            en stor insats för att öka tillgängligheten.
          </note>
          <note type="speaker">
            Anf. 97 ULRIK LINDGREN (kd):
          </note>
          <note>
            Fru talman! Lars Engqvist har naturligtvis rätt i att grundförutsättningen
            för det mesta är en sund ekonomi. Annars blir det svårigheter
            på alla plan och i alla sammanhang. Till den problematiska beskrivning
            han gör här för landstingen hör naturligtvis sådant som att när
            den borgerliga majoriteten tog över
          </note>
          <note>
            Stockholms läns landsting förelåg redan ett miljardunderskott.
          </note>
          <note>
            Dalarna, som jag kommer ifrån, har i alla år presterat ett mycket
            obehagligt underskott och har en fortsatt utförsbacke, trots så
            att säga rätt majoritet, ur
          </note>
          <note>
            Lars Engqvists synvinkel. Man fruktar -340 miljoner i sitt resultat
            för nästa år. Naturligtvis är detta förödande för möjligheterna
            att bedriva en god hälsooch sjukvård i framtiden, om det här bara
            fortsätter.
          </note>
          <note>
            Jag instämmer naturligtvis också i definitionerna av vad vi vill
            med vårdgarantin, 0-7-90-regeln, det vill säga att den ska omfatta
            hela apparaten och inte bara ett antal utvalda diagnoser. Den
            borde också omfatta, skulle jag vilja säga, hela tänket, det vill
            säga att det verkligen är fråga om en serviceorganisation, en
            apparat som faktiskt helt och fullt är till för patienten och
            inte för någon annan. Jag instämmer också i vårdgarantins innehåll.
            Det handlar om att om inte vi själva skulle kunna erbjuda vård
            inom stipulerade tider så ska det vara fritt att inhämta den eller
            få den någon annanstans. Ett antal socialdemokratiska landsting
            har ju nu sällat sig till den gemensamma definitionen.
          </note>
          <note>
            Det är alltså inte oss ni har som motståndare, Lars
          </note>
          <note>
            Engqvist, utan det är ju faktiskt den inre apparaten som nu har
            kommit fram till ett allmänt accepterande av att man vill göra
            det här tillsammans. Man ska kämpa och göra vad man kan för att
            genomföra detta.
          </note>
          <note>
            Den uttalade rätten, alltså synen på att patienten har rätten
            att få vård, är ju någonting som man kan undra över: Varför ska
            vi ha den synen? Jag tycker att det är viktigt att vi också där
            kommer fram till en gemensam motivbild för att vara delaktiga
            tillsammans i den här kampen. Det handlar om att vidmakthålla
            förtroendet för vården hos gemene man. Vi vet att färre faktiskt
            litar på den så kallade allemansrätten till sjukvården i dag.
            Vi har ett växande misstroende bakom att alltfler privata försäkringar
            tecknas. Folk litar inte riktigt på att systemet kommer att hålla
            den dag de själva behöver vård. Därför är vårdgarantin väldigt
            viktig. Det finns en stark uppmaning från medborgarna också via
            sina folkvalda till vårdens utförare, och kraven ska också vara
            högt uppställda.
          </note>
          <note>
            Hälso- och sjukvårdslagen slår inte uttryckligen fast att vården
            ska ges i tid. Det borde den enligt vår mening göra. Lars Engqvist
            undvek i sitt inlägg den frågan, som jag ställde i mitt första
            inlägg. Jag ställer den därför igen: Anser du att det också behövs
            en lagstiftning som följer upp vårdgarantin för att ge den ordentligt
            med skelett och styrka?
          </note>
          <note>
            Vårdgarantin ger mer för den som behöver den, är jag övertygad
            om. Generellt sett underlättar det en klok och god prioritering,
            alltså att mer resurser styrs till den här sektorn av samhället,
            och andra sektorer av samhället får mindre. Systemet driver fram
            en prioritering av hälso- och sjukvården framför andra sektorer.
          </note>
          <note>
            Allt detta tycker jag är betydelsefullt som motiv för att driva
            den här frågan. Det är också betydelsefullt tror jag, som Bo Könberg
            var inne på, för att vi ska kunna nedbringa sjukskrivningskostnaderna
            på något sätt. Hur ska det gå till? Ja, bland annat genom att
            vi ger järnet i den här frågan!
          </note>
          <note>
            Men vilka motiv ligger egentligen bakom för att ni har kommit
            in på samma spår, Lars Engqvist, och hur blir det med lagstiftningen
            och med ekonomin?
          </note>
          <note type="speaker">
            Anf. 98 BO KÖNBERG (fp):
          </note>
          <note>
            Fru talman! Jag talade i mitt inlägg om att det på vårdområdet
            handlade om åtta och ett halvt förlorade år med Socialdemokraterna.
            Det finns många fler områden där det har varit förlorade år, men
            det finns väl kanske något enstaka där det också har fungerat.
          </note>
          <note>
            Men vad gäller vården är det ju väldigt tydligt, och jag kunde
            inte i statsrådets svar utröna att han hade en annan uppfattning
            än jag. Det som hade hänt under de här åtta och ett halvt åren
            var inte mycket att komma med, uppenbarligen.
          </note>
          <note>
            Jag avrundade med en enda fråga. Den var enkel, och den borde
            gå att besvara: Kommer köerna till vården nästa år - det år som
            statsrådet talar om - att vara lika korta som 1993-1994, alltså
            när Socialdemokraterna tog över makten? Jag förstår mycket väl
            att statsrådet inte vill svara på detta, men nu får han en extra
            chans att göra det i sitt nästa inlägg, och jag hoppas att han
            tar den.
          </note>
          <note>
            Det är på något vis märkligt att man på tre borgerliga år i regeringsställning
            och under ekonomisk kris, den värsta vi har haft på två generationer,
            lyckas komma ned i de kortaste vårdköer som vi någonsin har haft,
            och sedan på åtta och ett halvt socialdemokratiska år lyckas man
            inte med det. När man lyssnar på statsrådet skulle det i bästa
            fall kanske kunna gå på nio och ett halvt år. Det är något fundamentalt
            konstigt i att man har så lite självförtroende från Socialdemokraternas
            sida. Nu kan man ju säga att de här åren ger underlag till att
            man inte har så stor anledning till att ha självförtroende på
            den här punkten.
          </note>
          <note>
            Statsrådet har ju också försökt tala illa lite grann om den gamla
            vårdgarantin och säga att den bara rörde några diagnoser. Sanningen
            är att den rörde tolv diagnoser som tillsammans svarade för mer
            än hälften av alla operationer i vårt land. Det vore väl bra om
            statsrådet såg till att det fungerade i stället för att år efter
            år tala om att det någon gång i framtiden plötsligt ska gälla
            allting. Nej, det här är ett av de stora och allvarliga misslyckanden
            som har ägt rum de senaste åtta-tio åren. Det är oerhört tragiskt
            för de människor som har drabbats, det är tragiskt för statskassan
            och det finns ingen ursäkt för det som ni har låtit pågå.
          </note>
          <note>
            Anf. 99 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! För alla dem som arbetar inom vården och för alla
            patienter i svensk sjukvård är den absolut viktigaste frågan att
            man blir behandlad. Jag skulle vilja utmana Bo Könberg på att
            redovisa följande:
          </note>
          <note>
            Om vi hade fryst svensk sjukvård sådan som den var när Bo Könberg
            lämnade sjukvården, hur många hundra tusen människor hade fått
            avstå från starroperationer? Hur många hade fått avstå från att
            få en ny höftled?
          </note>
          <note>
            Jag säger detta därför att det som har hänt med svensk sjukvård
            är att den gör så oerhört mycket mer.
          </note>
          <note>
            Den gjorde väl ungefär 40 000 starroperationer under
          </note>
          <note>
            Bo Könbergs tid som ansvarig. Förra året gjordes det väl 75 000.
            Det här ökar alltså. Svensk sjukvård har förmodligen ur den synpunkten
            aldrig varit bättre, och det är viktigt att påpeka detta. Det
            tycker jag att man kan vara stolt över som ansvarig minister.
          </note>
          <note>
            Jag vill bara ta ytterligare några siffror för att peka på vad
            det faktiskt är vi talar om. När Landstingsförbundet nyligen redovisade
            en analys över tillgängligheten i svensk sjukvård kunde man konstatera
            att svensk sjukvård gör mer än någonsin. Det sker
          </note>
          <note>
            25 miljoner läkarbesök per år. 1 ½ miljon människor får vård
            på sjukhus. 1 miljon opereras i öppenvård.
          </note>
          <note>
            Ungefär 750 000 opereras i sluten vård. Åtta av tio patienter
            vänder sig till en vårdcentral. Det är ganska bra, därför att
            det betyder att vi nu har fått människor att i första hand vända
            sig till primärvården när man inte tror att man behöver vårdas
            på sjukhus. Nio av tio som behöver akut vård får träffa sin läkare
            omedelbart, det vill säga den första dagen, den tionde dagen efter.
            Vi har alltså en mycket hög tillgänglighet när det gäller allvarliga
            bekymmer. När det gäller de icke akuta behoven får nästan 60 %,
            59 %, träffa sin läkare inom en vecka, och bara 7 % får vänta
            upp till fyra veckor, det vill säga en månad.
          </note>
          <note>
            Vi har tillgänglighetsproblem, och det är dem vi ska diskutera
            och göra någonting åt, men vi ska inte glömma bort att svensk
            sjukvård faktiskt gör väldigt mycket, mer än någonsin. Det betyder
            att bilden av att tillgängligheten skulle försämras är felaktig.
            Bilden av att förtroendet för svensk sjukvård skulle minska är
            också felaktig. I själva verket är det så att förtroendet för
            svensk sjukvård är mycket starkt. Det beror på vilka delar av
            sjukvården vi talar om, men vi har allmänt sett hos svenska folket
            ett mycket stort förtroende för svensk sjukvård.
          </note>
          <note>
            Det vi diskuterar är frågan om vilka allmänna regler vi ska ha
            när det gäller medborgarnas krav på sjukvården, och vi är överens
            om att det vi har valt att beskriva som 0-7-90-regeln ska gälla.
            Detta är egentligen en ganska lång väntetid. Om man ska vänta
            i 90
          </note>
          <note>
            dagar betyder det faktiskt att man väntar i tre månader för att
            få behandling. Men vi har sagt att man ska acceptera detta som
            en allmän regel inom vilken alla prioriteringar i övrigt ska göras.
            Det kommer att ta ett tag innan vi kommer dit.
          </note>
          <note>
            Jag är övertygad om att en vårdgaranti, som gäller alla diagnoser,
            kan vara ytterligare en kraft för att stimulera förändringarna.
            Den ska genomföras i första hand genom en överenskommelse med
            sjukvårdshuvudmännen. De ska känna att de kan genomföra den. De
            ska få stöd för att leva upp till de krav som ställs.
          </note>
          <note>
            Jag vill undvika att vi går lagstiftningsvägen innan vi har prövat
            möjligheten att göra en överenskommelse. Jag är optimistisk på
            den punkten. Jag tror att vi kommer att få en överenskommelse
            om en vårdgaranti som säger att om man inte kan få behandling
            inom ramarna ska man ha rätt att, med sitt eget landsting som
            stöd, välja behandling hos någon annan. Då får vi den drivkraft
            som behövs för att vi ska få hela vården att leva upp till 0-7-90-regeln.
            På den punkten är vi överens.
          </note>
          <note>
            Vi får väl träffas igen nästa år, Bo Könberg, och se hur det
            har gått med köerna. Jag är övertygad om att vi kommer att få
            uppleva en kraftig minskning av väntetiderna men framför allt
            att svensk sjukvård kommer att göra ännu mer nästa år än vad vi
            gör i år.
          </note>
          <note>
            Anf. 100 CRISTINA HUSMARK PEHRS-
          </note>
          <note>
            SON (m):
          </note>
          <note>
            Fru talman! Jag ska bara anknyta kort till det socialministern
            avslutade med, att det skulle innebära att man ger stöd och hjälp
            åt landstingen om man driver igenom en vårdgaranti. Jag trodde
            att vi skulle kräva att de skulle ge stöd och hjälp åt patienterna.
            Det blir lite fel fokus.
          </note>
          <note>
            Jag har i mitt inlägg tagit upp att det behövs pengar till vård
            och för att ge vård i tid. Det behövs en modern organisation som
            är annorlunda uppbyggd än den som finns i dag. Det behövs också
            personal som kan ta emot patienten och ge vård och behandling.
          </note>
          <note>
            Jag tänker då på den motion som jag skrev för snart två år sedan
            och fick bifall till i kammaren. Riksdagen uppdrog då åt regeringen
            att komma tillbaka med ett förslag som innebar att man tog bort
            67-årsgränsen för läkare, sjukgymnaster, tandläkare och tandhygienister.
            Det handlade också om möjligheten att överlåta etablering och
            att kunna fortsätta som läkare.
          </note>
          <note>
            Nu har det kommit ett förslag. Vi ska behandla det här i kammaren
            på onsdag. Socialministern och regeringen säger i det förslaget
            70 år, alltså ytterligare en ny åldersdiskriminerande faktor.
            Man har redan tagit bort 67-årsgränsen. Det kan vi diskutera en
            annan gång. Vad socialministern och regeringen inte har föreslagit
            är att man ska ta bort 67-årsgränsen för läkare och sjukgymnaster.
            Det har inte heller kommit något förslag om möjligheten att överta
            en ersättningsetablering, att en läkare som har byggt upp sin
            verksamhet ska kunna få avyttra den precis som vilken företagare
            som helst.
          </note>
          <note>
            När kommer förslaget om att ta bort 67-
          </note>
          <note>
            årsgränsen, socialministern? Observera att riksdagen inte sade
            att gränsen skulle vara 70 år, utan att man skulle ta bort 67-årsgränsen
            helt och hållet. När kommer det förslaget för läkare och sjukgymnaster?
          </note>
          <note type="speaker">
            Anf. 101 ULRIK LINDGREN (kd):
          </note>
          <note>
            Fru talman! Lars Engqvist berättar att sjukvården gör mycket
            mer i dag och menar att man ska komma ihåg det. Det är helt rätt.
            Åtagandet är mycket större.
          </note>
          <note>
            Men därmed följer också en betydligt större press på landstingen
            i dessa tider, när regeringen vägrar att prioritera sjukvårdssektorn
            ordentligt.
          </note>
          <note>
            Landstingsförbundets ekonomer berättar att det fordras en ökning
            med 16 miljarder i statsbidrag till
          </note>
          <note>
            2005 för att realt nå samma nivå som 1992. Den sjukvårdsprioriteringen
            har vi inte sett än från Socialdemokraterna. Trots allt tal om
            så kallad satsning blir det i stället mindre pengar till landstingen.
          </note>
          <note>
            En så bekymmersam situation för landstingen betyder naturligtvis
            ökade svårigheter att genomföra vårdgarantin. Men det minskar
            inte angelägenheten i att söka genomdriva en nationell vårdgaranti.
            Kristdemokraterna har anvisat en prioritering och ekonomiska medel
            för att komma närmare att vi lyckas än vad Socialdemokraterna
            har gjort.
          </note>
          <note>
            Lars Engqvist har svarat att han tänker genomföra en nationell
            vårdgaranti, men han säger ingenting om finansieringen. Han vill
            undvika lagstiftning. I stället vill han fortsätta att tala med
            landstingen. Vi kommer att följa de samtalen mycket noga och se
            vad man kommer fram till och också frågan om när det blir någonting
            realt av de här utfästelserna.
          </note>
          <note>
            Lars Engqvist avslutar sitt interpellationssvar med
          </note>
          <note>
            "den utökade vårdgarantin ska kunna införas i avsedd tid, det
            vill säga tidigast den 1 januari 2004". Vad betyder det? Betyder
            det 2004 eller kanske rentav till valrörelsen 2006?
          </note>
          <note>
            Anf. 102 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Vi var överens med Landstingsförbundet om att den
            utökade vårdgarantin ska införas
          </note>
          <note>
            2004. Sedan var frågan om det ska tolkas som att den ska införas
            den 1 januari 2004 eller senare. Då var vi överens om att vi skriver
            "tidigast den 1 januari", helt enkelt för att vi ska ha det här
            året för att förhandla om från vilket datum den ska gälla. Märkvärdigare
            än så är det inte. Det är ganska rimligt att man från sjukvårdshuvudmännens
            sida, Landstingsförbundet, vill ha diskussioner om från vilket
            tillfälle den införs. Om man nu vill ta vårdgarantin på allvar
            måste man veta vad det är som gäller, vilka krav vi ställer på
            landstingen och vad man ska leverera i form av stöd till patienter
            som inte får vård i rätt tid.
          </note>
          <note>
            Vi håller på med de diskussionerna nu och ska kunna redovisa
            från vilken tidpunkt den införs. Det var också det vi sade i valrörelsen.
            Jag vill påpeka att det var genom motioner till Landstingsförbundets
            kongress som diskussionen om förändringar skedde när det gäller
            socialdemokratins hållning. De som sitter för Socialdemokraterna
            i Landstingsförbundets styrelse biföll faktiskt en folkpartimotion.
            Det vare lite överraskande. Våra sjukvårdspolitiker hade tidigare
            varit tveksamma, beroende på att man inte tyckte att det fanns
            grund för den. Nu biföll man motionen.
          </note>
          <note>
            Det var efter det vi sade att vi från regeringens sida också
            skulle möta detta ställningstagande från en nästan enig landstingsvärld
            om att vi ska göra någonting med vårdgarantin. Det var inte, som
            det ibland skildras, det omvända, att det kom en signal från
          </note>
          <note>
            Regeringskansliet om att man skulle byta uppfattning.
          </note>
          <note>
            Det var faktiskt socialdemokratiska landstingspolitiker som bestämde
            sig vid förra årets kongress för att stödja en folkpartimotion.
            Jag tycker att det var ett klokt beslut.
          </note>
          <note>
            Jag vill också ta upp finansieringen. Visst krävs det resurser.
            Men det är inte alldeles enkelt att avgöra hur pass stor resursfrågan
            är i förhållande till annat som rör sjukvården. Det arbete som
            nu redovisas runtom i landstingen pekar också på att man kan komma
            väldigt långt med att minska väntetider och köer genom att helt
            enkelt ändra förhållningssätt och sättet att arbeta. Det redovisas
            på Landstingsförbundets stora konferens om tillgänglighet en rad
            exempel på hur man har arbetat ned köerna genom att ändra arbetssätt.
          </note>
          <note>
            Regeringen har sett till att landstingen från nästa år får mer
            än 5 miljarder kronor ur statskassan för satsningar på handlingsplaner
            om tillgänglighet. Det är ganska mycket pengar. Om det behövs
            mer pengar för att förverkliga vårdgarantin är svårt att säga.
            Vi vill diskutera vad som krävs för att vi ska kunna genomföra
            vårdgarantin.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2002/03:402 om riktlinjer för likvärdig
            äldreomsorg
          </note>
          <note>
            Anf. 103 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Cristina Husmark Pehrsson har frågat mig dels om
            jag ämnar vidta åtgärder för att införa nationella riktlinjer
            för bedömning av äldres vårdoch omsorgsbehov, dels vilka åtgärder
            jag ämnar vidta för att också äldre med omsorgsbehov självklart
            ska kunna flytta över kommungränsen.
          </note>
          <note>
            Jag håller med Cristina Husmark Pehrsson om att det finns alltför
            liten forskning om äldre och att det finns behov av mer kunskap
            inom området. Det finns behov av långsiktig kunskapsuppbyggnad
            när det gäller teorier, metoder och tillämpning, där biståndsbedömningen
            är ett angeläget område. Därför har regeringen avsatt medel för
            att öka omfattningen av forskning inom äldreområdet. Två nationella
            forskningsinstitut har inrättats med uppgift att bedriva forskning
            och forskarutbildning samt svara för uppbyggnaden av nätverk mellan
            forskare. Fyra huvudmän har byggt upp longitudinella områdesdatabaser
            inom äldreområdet för att få fortlöpande och kvalificerad uppföljning
            av verksamheten inom vården och omsorgen om äldre. Femton regionala
            forskningsoch utvecklingscentrum har tilldelats stimulansbidrag
            för kompetensutveckling inom äldreområdet. Att bygga upp regionala
            forsknings- och utvecklingscentra är en långsiktig process och
            resultat av forskningen kan väntas längre fram i tiden.
          </note>
          <note>
            För att höja kompetensen för bland annat biståndsbedömare har
            regeringen avsatt stimulansbidrag för fortbildningsinsatser. Socialstyrelsens
            bedömning är att fortbildningssatsningen gett goda resultat och
            erfarenheter.
          </note>
          <note>
            Varje kommun har kostnadsansvar för sina äldre innevånare, och
            det är en angelägenhet för inflyttningskommunen att bedöma behovet
            av särskilt boende. Att kvaliteten i omsorgen om äldre varierar
            är jag medveten om och här kommer det an dels på
          </note>
          <note>
            Socialstyrelsens normerande roll, dels på länsstyrelsernas tillsyn
            att tillse att äldre får likvärdig vård och omsorg oavsett var
            i landet man bor. Nationella riktlinjer för att bedöma vård- och
            omsorgsbehov kan vara en metod för att komma till rätta med olikheterna.
            Först måste vi dock få mer kunskap om hur det ser ut i landet
            och vad olikheterna består i. Här spelar forskningen en viktig
            roll.
          </note>
          <note>
            Äldreomsorgen är en samhällelig angelägenhet och ska vara ett
            kommunalt ansvar. Regeringen har nyligen tillsatt en kommitté
            som ska genomföra en översyn av vård och omsorg för äldre drygt
            tio år efter Ädelreformen. Utredaren ska bland annat analysera
            och överväga hur vården och omsorgen kan organiseras på bästa
            sätt för att säkerställa en hög kvalitet, tillgänglighet och kontinuitet
            samt trygghet och inflytande för de äldre själva, med beaktande
            av såväl sociala som medicinska behov samt se över ansvarsfördelningen
            mellan stat, kommun och landsting.
          </note>
          <note>
            När det gäller äldres rätt att flytta har jag tidigare svarat
            på en interpellation av Cristina Husmark
          </note>
          <note>
            Pehrsson. Som jag sade då har Socialstyrelsen följt upp effekterna
            av äldres och sjukas rätt att flytta till annan kommun åren 1998
            och 2000. Socialstyrelsens huvudintryck efter den senaste uppföljningen
            är att det endast är ett 30-tal kommuner som har haft svårt att
            leva upp till lagstiftningens intentioner. Det är främst kranskommuner
            i storstadsregionerna som fått många ansökningar som har sådana
            svårigheter i huvudsak beroende på bristen på särskilda boenden.
          </note>
          <note>
            Huvuddelen av landets kommuner har inte haft några större besvär
            med att upplåta platser i särskilda boenden för det lilla antal
            personer det rör sig om som ansökt om och fått bifall till flyttning.
          </note>
          <note>
            Socialstyrelsens uppfattning är att tillämpningen av socialtjänstlagens
            paragraf om rätten att flytta fungerar väl i de flesta kommuner.
          </note>
          <note>
            Ett problem är det stora antalet ej verkställda beslut som i
            huvudsak handlar om bristen på särskilda boendeformer. Regeringen
            har nyligen gett Socialstyrelsen och Boverket i uppdrag att i
            samverkan se över och analysera skäl och orsaker till att äldre
            och personer med funktionshinder i vissa fall inte erbjuds en
            plats inom de särskilda boendeformerna trots att de har ett konstaterat
            behov av sådant boende.
          </note>
          <note>
            Vilka åtgärder som är lämpliga för att komma till rätta med problemet
            med underlåtenhet hos kommuner och landsting att verkställa sina
            egna gynnande beslut bereds inom Regeringskansliet.
          </note>
          <note>
            Anf. 104 CRISTINA HUSMARK PEHRS-
          </note>
          <note>
            SON (m):
          </note>
          <note>
            Fru talman! Tack så mycket för svaret, socialministern!
          </note>
          <note>
            Min interpellation kom till när jag studerade skillnaden mellan
            de möjligheter som andra personer med sjukdomar har och de äldres
            vård- och omsorgsbehov.
          </note>
          <note>
            Jag tar mig friheten att läsa upp en del av min interpellation
            för att återigen belysa skillnaden, eftersom det inte direkt har
            framgått här. Jag framhåller att jag inte vill ställa två sjuka
            grupper mot varandra, utan det handlar bara om att belysa skillnaden.
          </note>
          <note>
            Det är nämligen så att "Socialstyrelsens riktlinjer för hjärtsjukvård,
            som nyligen presenterades vid en läkarkonferens, ska ge alla patienter
            likvärdig vård oavsett var i landet de befinner sig. De olika
            hjärtsjukdomarna ska rangordnas och prioriteras enligt en poängskala.
            Behandlingsåtgärderna baseras på vetenskapliga studier.
          </note>
          <note>
            Men när det gäller äldreomsorg så sker behovsbedömningarna i
            varje kommun, mer grundat på tradition och utbildning men också
            utifrån kommunernas ekonomiska situation. Dessutom grundar sig
            inte behovsbedömningarna på vetenskapliga studier och alltför
            liten forskning görs för att rätt värdera behovet av olika insatser."
          </note>
          <note>
            I det senare exemplet grundar sig alltså de insatser som äldre
            får utifrån sina behov mer på vad man brukar göra än på vetenskap
            och samsyn. Bostadsorten är också, vad socialministern än säger
            om det, många gånger avgörande för vilken vård man får. För många
            sjukdomar, till exempel inom hjärtsjukvård, finns det nationella
            riktlinjer. Man ska känna sig trygg var än i landet man befinner
            sig. Men de äldre ska vara tacksamma, de får stanna innanför kommungränsen
            och det är inte alls säkert att de vet vad de får. De garanteras
            ingen speciell vård.
          </note>
          <note>
            Det är ett lotteri vilken äldrevård man får. Det säger landets
            äldrevårdsexperter. Mårten Lagergren, docent i geriatrik, undrar
            hur långt kommunernas självstyrelse egentligen ska få sträcka
            sig. Jag frågar detsamma.
          </note>
          <note>
            Gun-Britt Rydegård, som nog både socialministern och jag känner
            till, har doktorerat på just regionala ojämlikheter i äldreomsorgen.
            Det hon har kommit fram till utmanar tanken på om det är en välfärdsstat
            vi har. Snarare ska vi prata om ovälfärdskommuner. I en artikel
            i Moderna Tider i november
          </note>
          <note>
            2000 gjorde hon en jämförelse mellan landets alla kommuner. Hon
            har följt dem under tio år. Där kan vi läsa om olika poängsystem
            för varenda kommun.
          </note>
          <note>
            Det är tre år sedan. Den informationen borde socialministern
            ha tagit till sig. Han borde ha sett hur ojämlik vården i landet
            är. Det handlar om en diskriminering av äldres vård- och omsorgsbehov
            jämfört med många andra gruppers. Vetskapen om skillnaderna i
            landet är stor, men ändå gör socialministern ingenting åt detta,
            menar jag, utan skyller fortfarande på kommunal självstyrelse.
            Det ska vara en kommunal angelägenhet, säger socialministern.
            Jag säger:
          </note>
          <note>
            Det ska vara en rättighet för äldre att få jämlik vård över hela
            landet.
          </note>
          <note>
            Jag förstår inte vad det är som gör att en hjärtsjuk kan känna
            sig trygg och bli likvärdigt bedömd i hela landet medan en äldre
            multisjuk och lätt dement person är hänvisad till politiska bedömningar,
            kommunarrest och en ojämlik vård. Det är inte schyst, socialministern!
          </note>
          <note>
            Anf. 105 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Vi talar om två olika problemställningar. Oavsett
            vilken ålder man har är det rimligt att vi har nationella riktlinjer
            för medicinska behandlingar. Det finns ett problem som alldeles
            nyligen uppmärksammades i en stor rapport från SBU, nämligen att
            det fortfarande finns kunskapsluckor när det gäller multisjuka
            och många av de sjukdomar som i huvudsak drabbar äldre.
          </note>
          <note>
            När det däremot gäller den medicinska behandlingen, val av terapi,
            val av läkemedel, val av insatser, vilka diagnosgränser man ska
            sätta och så vidare är det rimligt att också äldrevården, det
            vill säga sjukvården för äldre, ska präglas av nationella riktlinjer.
          </note>
          <note>
            Jag uppfattade dock inte interpellationsfrågan på det sättet
            utan mer ifall man också ska ha nationella riktlinjer när det
            gäller omsorgen, alltså inte bara för den medicinska vården utan
            också för övrig omsorg.
          </note>
          <note>
            Man kan konstatera att där är det inte lika lätt att fastställa
            nationella riktlinjer helt enkelt för att besluten om omsorgen
            ska utgå från varje människas alldeles unika sociala situation.
            Det som kan vara enkelt att tillgodose för en människa kan visa
            sig vara mycket svårt att tillgodose för en annan eftersom den
            sociala situationen - familjesituation, familjeband, relation
            till anhöriga - kan se väldigt olika ut.
          </note>
          <note>
            Jag hoppas naturligtvis att man ska hitta vägen till någon form
            av nationella riktlinjer också när det gäller omsorgen, så att
            vi slipper stora skillnader beroende på var man bor. Att däremot
            göra den enkla kopplingen mellan riktlinjer för medicinsk behandling
            och riktlinjer för omsorg är att göra frågeställningen lite för
            enkel.
          </note>
          <note>
            Tanken med den utredning som vi hoppas ganska mycket av - i alla
            fall som grund för en diskussion -
          </note>
          <note>
            nämligen Äldreberedningen, vilket Cristina Husmark
          </note>
          <note>
            Pehrsson känner till, är att påbörja ett arbete som ska kunna
            ge svar på några viktiga frågor. En del handlar om den långsiktiga
            finansieringen av äldreomsorgen.
          </note>
          <note>
            Alla vi politiker har ett ansvar att ge besked om den långsiktiga
            politiken. En annan del handlar om att vi också ska veta vad samhället
            har för skyldigheter gentemot medborgarna. Och en tredje, för
            den enskilde kanske viktigaste, handlar om att veta vad man kan
            förvänta sig av vård och omsorg den dag man behöver samhällets
            stöd.
          </note>
          <note>
            Allt detta måste vi förtydliga för att vi ska få en tillit till
            äldreomsorgen. Med Äldreberedningens diskussioner som grund hoppas
            jag alltså att man ska kunna redovisa för Sveriges riksdag en
            överenskommelse mellan de ansvariga landstingen, kommunerna och
            staten om hur vi ska klara av dessa uppgifter. I
          </note>
          <note>
            det ligger också ambitionen att ha begripliga riktlinjer för
            bedömning av omsorgen. Det är emellertid ett mer komplicerat arbete
            än att fastställa riktlinjerna för de medicinska behandlingarna.
          </note>
          <note>
            Anf. 106 CRISTINA HUSMARK PEHRS-
          </note>
          <note>
            SON (m):
          </note>
          <note>
            Fru talman! Det hastar, socialministern! Vi har ingen tid att
            förlora. Det handlar om nationella riktlinjer, och det handlar
            om att ge även multisjuka äldre en möjlighet till jämlik vård.
            Men det handlar också om det fria vårdvalet, precis som när det
            gäller de hjärtsjukas nationella riktlinjer.
          </note>
          <note>
            Jag fortsätter att läsa från det tal som socialministern höll
            för Vårdförbundet just för att belysa skillnaden. Där säger socialministern
            att "från årsskiftet har samtliga landsting anslutit sig till
            Landstingsförbundets rekommendation om fritt vårdval.
          </note>
          <note>
            Alla patienter har nu rätt att välja var i landet de ska få vård.
            Detta är verkligen ett genombrott för en ny sjukvårdssyn." Ja
            tack! När kommer också de äldre multisjuka att få denna självklara
            valfrihet?
          </note>
          <note>
            Socialministern säger vidare när det gäller det fria vårdvalet:
            "Men det fria vårdvalet innebär också att en patient som sökt
            vård i hemlandstinget och fått besked om behandling kan välja".
            Jag tänker då på dem som inte får den vård som de enligt bistånd
            har fått rätt till.
          </note>
          <note>
            Hjärtsjuka eller andra grupper kan nu välja vård var de vill
            någonstans i Sverige. "En viktig uppgift för varje landsting är
            nu att informera både vårdgivare och befolkning om valmöjligheterna."
            När blir äldre informerade om valmöjligheterna som de som multisjuka
            med olika sjukdomar och problem kan välja i hela landet?
          </note>
          <note>
            Dessutom säger socialministern att många trodde
          </note>
          <note>
            "att ett fritt vårdval för patienterna var oförenligt med principerna
            för en allmän och gemensamt finansierad vård. Men detta steg vill
            vi visa att idén om allemansrätten tvärtom förutsätter en stark
            ställning för patienten".
          </note>
          <note>
            När får även de äldre multisjuka med diabetes, liggsår och så
            vidare lika självklar rätt att bli bedömda utifrån nationella
            riktlinjer som garanterar att de får rätt mediciner på sina äldreboenden?
            När får de rätt att välja vilken vård och omsorg de vill ha i
            landet? Jag menar att vi inte ska diskriminera. Vi hade en diskussion
            om diskriminering av äldre för en liten stund sedan i början av
            en interpellationsdebatt. Jag menar att detta är diskriminering
            av äldre, socialministern.
          </note>
          <note>
            Är jag tillräckligt klar och kan sköta mig själv men har en sjukdom
            har jag möjlighet att bli bedömd lika i hela landet. Då kan jag
            fritt söka vård var jag vill i hela Sverige. Men är jag gammal,
            multisjuk och dement är jag hänvisad till kommunpolitikerna och
            traditioner: Så här brukar vi vårda. Dessutom kanske kommunens
            ekonomi är så dålig att man inte ens kan bygga särskilda boenden
            och anställa personal. Det är inte rimligt.
          </note>
          <note>
            När kommer socialministerns tal på Vårdförbundets stämma att
            också inkludera äldre multisjuka?
          </note>
          <note>
            Anf. 107 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Jag vet inte om Cristina Husmark
          </note>
          <note>
            Pehrsson har tänkt igenom vad hon faktiskt säger.
          </note>
          <note>
            Bestämmelserna om medicinsk behandling ska naturligtvis gälla
            alla oavsett vilken ålder man har. Det ska vara gemensamma riktlinjer.
            Man ska ha rätt att välja vårdgivare.
          </note>
          <note>
            Vad vi talar om är ett helt annat problem. Det gäller äldre människors
            möjligheter att välja ett boende som är anpassat efter de egna
            förutsättningarna.
          </note>
          <note>
            Antingen får man bo kvar hemma och får stöd och hjälp för att
            klara detta eller så får man ett fungerande särskilt boende där
            man får medicinskt stöd.
          </note>
          <note>
            De flesta väljer naturligtvis detta en gång. Livet håller på
            att rinna i väg. Man förstår att det nu är dags att välja ett
            boende som gör att man kan få den bästa möjliga livskvaliteten
            de sista åren. Det handlar då inte om att shoppa runt och söka
            efter vård på det ena eller andra stället. Det handlar om att
            hitta vägen till att kommunen som är ansvarig för äldreomsorgen
            tillsammans med den som är ansvarig för sjukvården erbjuder högsta
            möjliga medicinska kvalitet i vården.
          </note>
          <note>
            Hela tanken som jag vet att Cristina Husmark
          </note>
          <note>
            Pehrsson leker med, att man via en peng på något sätt ska kunna
            välja var man vill bo i framtiden och att flytta från den ena
            kommunen till den andra för att söka sig den bästa vården, kan
            gälla för en liten grupp människor, som jag tycker ska ha möjlighet
            att välja.
          </note>
          <note>
            Men för de allra flesta är det viktigt att vi säger:
          </note>
          <note>
            Kommunen har en skyldighet att se till att jag får en trygg äldreomsorg.
            Landstingen har en skyldighet att se till att jag får en bra medicinsk
            behandling.
          </note>
          <note>
            Nu prövar vi dessutom frågan hur ansvarsfördelningen ska vara
            mellan kommun och landsting och om jag ska kunna kräva av kommunen
            att kunna få detta. Det är ingen lösning att säga att jag får
            pengen.
          </note>
          <note>
            Lösningen måste vara att kommuner och landsting har en skyldighet
            att erbjuda detta. Det är kanske ett val man gör. Jag kan inte
            shoppa omkring. Jag har inga möjligheter att välja det ena och
            det andra när jag väl är i behov av omfattande vård och behandling.
          </note>
          <note>
            När jag är multisjuk ska jag veta att jag får det absolut bästa.
            Då är pengsystem eller något liknande inte någon lösning. Sjukvården
            kan inte diskuteras på exakt samma sätt som vi diskuterar framtidens
            äldreomsorg. Det vet Cristina Husmark Pehrsson. Det är bara det
            att hon inte låtsas om att det är så problematiskt.
          </note>
          <note>
            Anf. 108 CRISTINA HUSMARK PEHRS-
          </note>
          <note>
            SON (m):
          </note>
          <note>
            Fru talman! När socialministern och jag går till tandläkaren
            går vi inte kommunalrådet och frågar vem vi ska vända oss till.
            Då shoppar vi runt till den tandläkare som vi tycker är bäst.
            När vi ska gå till sjukgymnasten går vi till den som är bäst på
            whiplash-skador, och vi bryr oss inte om var pengarna kommer med
            i systemet.
          </note>
          <note>
            Jag vill att äldre ska ha samma möjlighet. Man shoppar inte runt
            om man är dement, äldre och sjuk.
          </note>
          <note>
            Man väljer en vård. Man väljer kanske att söka sig till ett hem
            som ligger utanför kommunen där de har ett språk som man förstår.
            Det kanske finns ett hem för dövblinda. Det kanske finns ett hem
            för antroposoferna. Det kanske finns ett hem som HSB eller PRO
            har ordnat. Det kallas inte för att shoppa runt, socialministern.
            Det är politisk retorik. Det går inte hem.
          </note>
          <note>
            Har vi ett fritt vårdval här i landet efter den 1 januari för
            alla som är sjuka men som klarar att ta sig runt i landet själva
            vill jag att äldre också ska ha det.
          </note>
          <note>
            Annars kallar jag det för diskriminering.
          </note>
          <note>
            Sedan säger socialministern att det endast är i ungefär 30 kommuner
            som man inte har kunnat tillgodose behoven enligt Socialstyrelsens
            utvärdering av om kommunerna kan erbjuda vård och omsorg. Det
            är 30 kommuner! Tänk om det varit tio landsting som inte kunnat
            erbjuda sotning av kärl, eller vad som helst. Då hade det blivit
            ramaskri i detta land. Men inte när det är 30 kommuner som åsidosätter
            äldres möjlighet att få vård och behandling.
          </note>
          <note>
            Jag kanske har något i baktankarna, socialministern. Jag vill
            att äldre multisjuka ska ha samma rättighet som alla andra. Jag
            vill att de ska kunna få göra ett fritt vårdval som alla andra.
            Jag hoppas att vårdgarantin ska kunna gälla också dem i framtiden.
            Återigen: Det finns inga fula baktankar, socialministern.
          </note>
          <note>
            Det handlar om att ge även de äldre en möjlighet.
          </note>
          <note>
            Anf. 109 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Jag ber verkligen Cristina Husmark
          </note>
          <note>
            Pehrsson om ursäkt i fall hon tolkade det som att jag skulle
            misstänka fula baktankar. Det var inte det jag menade. Det är
            så lätt att resonera om ett fritt vårdval också för äldre multisjuka.
            Jag bad Cristina Husmark
          </note>
          <note>
            Pehrsson reflektera över vad det är för verklighet vi diskuterar.
          </note>
          <note>
            För de allra flesta handlar det om möjligheten att välja boende
            som fungerar för de sista åren av ens liv.
          </note>
          <note>
            Då är det inte möjligt om man är missnöjd med det ena snabbt
            välja något annat eller flytta runt.
          </note>
          <note>
            Jag måste veta att jag kan kräva det absolut bästa.
          </note>
          <note>
            Det ska finnas instrument för mig att kräva förbättringar och
            anmäla ifall det inte är så att man kan ge mig en trygg omvårdnad
            eller trygg vård. Man ska se till att jag som vårdtagare, medborgare,
            vet hur jag ska försäkra mig om att få det bästa.
          </note>
          <note>
            I den situationen i livet tror jag inte att lösningen är att
            man säger: Du kan via en peng eller ett annat system välja någonting
            annat. På just den punkten tänker Cristina Husmark Pehrsson fel.
            Det gör hon inte för att det finns några onda baktankar, utan
            helt enkelt för att situationen inte ser ut så för äldre människor.
          </note>
          <note>
            Sedan är det alldeles självklart att vi ska se till att människor
            har möjlighet att flytta från en kommun till en annan för att
            anhöriga bor i en annan kommun eller för att de av olika skäl
            väljer någonting annat.
          </note>
          <note>
            Det ska också vara möjligt att välja olika vårdformer och bostadsformer.
          </note>
          <note>
            Vill man bo i ett särskilt kooperativt äldreboende ska man naturligtvis
            ha möjlighet till det. Det tycker jag också ska ingå i den skyldighet
            samhället har gentemot medborgarna. Vad jag vänder mig emot är
            tanken att ett system med en fri peng skulle lösa problemen. Det
            tror jag inte att det gör.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 2002/03:399 om anhörigvården
          </note>
          <note>
            Anf. 110 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Rosita Runegrund har frågat statsrådet Berit Andnor
            dels om hon avser att vidta åtgärder för att inrätta ett nationellt
            resurscenter för anhörigstöd, dels vilka konkreta åtgärder hon
            avser att föreslå för att förbättra för de personer som vårdar
            anhöriga.
          </note>
          <note>
            Interpellationen har överlämnats till mig eftersom jag ansvarar
            för dessa frågor.
          </note>
          <note>
            Anhörigas roll och betydelse som vårdgivare till äldre och personer
            med funktionshinder är väl dokumenterad och känd. Belastningen
            på anhörigvårdare är många gånger mycket hög, och det är därför
            av största vikt att det finns fungerande stödformer för denna
            grupp.
          </note>
          <note>
            Frågan om stöd för anhöriga och närstående har behandlats av
            riksdagen som i ett tillkännagivande till regeringen uttalat att
            det vore önskvärt om det i socialtjänstlagen infördes en särskilt
            reglerad skyldighet för socialnämnden att stödja dem som vårdar
            närstående samt att en analys av de ekonomiska konsekvenserna
            av en sådan lagändring bör göras. Olika alternativa lagregleringar
            i avsikt att ytterligare stödja anhöriga ska också redovisas.
          </note>
          <note>
            Regeringen har inom ramen för den nationella handlingsplanen
            för äldrepolitiken åren 1999-2001
          </note>
          <note>
            utgivit stimulansbidrag till kommunerna för att utveckla stödformer
            till anhörigvårdare, det så kallade
          </note>
          <note>
            Anhörig 300. Socialstyrelsens uppföljning av satsningen visar
            att den varit mycket framgångsrik när det gäller att synliggöra
            de anhörigas situation och att den skapat ett klimat där anhörigas
            insatser värdesätts och respekteras.
          </note>
          <note>
            Kommunerna har genom Anhörig 300 utvecklat en mängd stödformer
            för anhörigvårdare. En sådan stödform är anhörigkonsulent eller
            anhörigstödjare som inrättats i många kommuner. En anhörigkonsulent
            kan bland annat ge råd och stöd i olika situationer. I många kommuner
            finns nu också anhörigcentraler eller träffpunkter med verksamhet
            för anhörigvårdare. Där har anhörigvårdare möjlighet att träffa
            andra i liknande situation och delta i olika aktiviteter som exempelvis
            anhörigcirklar där bland annat kunskap ges om samhällets hjälp
            och service samt om olika sjukdomstillstånd.
          </note>
          <note>
            Socialstyrelsen har fortsatt att följa upp utvecklingen av anhörigstödet
            och kommer före sommaren att lämna en rapport om den fortsatta
            utvecklingen samt en samlad bedömning av effekterna av satsningen.
          </note>
          <note>
            Genom den nationella handlingsplanen för utveckling av hälso-
            och sjukvården åren 2002-2004
          </note>
          <note>
            har regeringen angivit att en bred och långsiktig utveckling
            av anhörigstödet även fortsättningsvis ska prioriteras. Regeringen,
            Landstingsförbundet och
          </note>
          <note>
            Svenska kommunförbundet har slutit ett utvecklingsavtal om att
            stöd till anhöriga ska utgå under de kommande åren. Socialstyrelsen
            har ett fortsatt uppdrag att följa upp utvecklingen av kommunernas
            stöd till anhöriga under de år som handlingsplanen genomförs.
          </note>
          <note>
            Förutom dessa särskilda satsningar behandlar även den av regeringen
            tillsatta demensarbetsgruppen bland annat anhörigvårdarnas situation.
          </note>
          <note>
            Stödet till anhöriga regleras genom socialtjänstlagen och är
            en frivillig uppgift för kommunerna. Inom
          </note>
          <note>
            Socialdepartementet pågår en analys av bland annat de ekonomiska
            konsekvenserna av en särskilt reglerad skyldighet för socialnämnden
            att stödja dem som vårdar närstående i enlighet med riksdagens
            tillkännagivande. Resultatet av arbetet kommer att redovisas för
            riksdagen.
          </note>
          <note type="speaker">
            Anf. 111 ROSITA RUNEGRUND (kd):
          </note>
          <note>
            Fru talman! Först vill jag tacka Lars Engqvist för svaret. I
            januari förra året möttes vi i en interpellationsdebatt här i
            kammaren angående anhörigvård, och min känsla var då att Lars
            Engqvist tog mina farhågor på fullt allvar när det gällde kommunernas
            vilja att avsätta medel även efter det att stimulansbidraget Anhörig
            300 hade upphört, och det tackar jag för. Jag har känt mig ganska
            ensam när jag har börjat med det här just för att frågan varit
            så lågt prioriterad.
          </note>
          <note>
            Vi vet att anhörigas insatser i vården ökar. Kommun-Aktuellt
            hade ju ett stort reportage i torsdags om situationen. Precis
            som socialministern säger har stimulansbidraget haft en oerhört
            stor betydelse när det gäller att synliggöra de anhöriga, och
            då i synnerhet anhöriga till demenssjuka. Förra gången jag hade
            interpellationsdebatt med socialministern var det just för att
            jag efter kontakt med de olika kommunerna var orolig över att
            man avsåg att låta mindre medel gå till anhörigstöd. Även denna
            gång är det de kontakter jag har med kommunerna som gör att jag
            oroas. Man ser ingen samordning. Man vet inte vart man ska vända
            sig. Man vet inte vad som händer i kommunen intill.
          </note>
          <note>
            När det gäller de här samordnarna som ingick i
          </note>
          <note>
            Anhörig 300 kan jag ta ett exempel. Om jag ville ha reda på hur
            det är i till exempel min del av världen, i
          </note>
          <note>
            Bohuslän, kunde jag ringa en samordnare på Göteborgsregionens
            kontor och få reda på hur de olika kommunerna arbetade med anhörigvården.
            Likaså kunde jag ringa till Lysekil för att få reda hur man arbetade
            i fyrstadskommunerna. Denna möjlighet finns inte i dag. Och alla
            kommuner, Lars Engqvist, har inte anhörigkonsulenter.
          </note>
          <note>
            Av mina kontakter har jag också fått reda på att det har pågått
            en stor undersökning om demensvården. Den är stor och landsomfattande,
            och därmed är det ett unikt material som kommer att presenteras.
            Jag tror att förväntningarna kommer att bli stora på de förslag
            som kommer fram från den här demensarbetsgruppen både när det
            gäller behovet av geriatriker, vård och bemötande, och också när
            det gäller de anhörigas situation. Den kommer att synliggöras
            ännu mer.
          </note>
          <note>
            Socialministern väljer att inte besvara min fråga om ett nationellt
            kunskapscenter. Vid debatten för ett år sedan framkom det att
            socialministern tyckte att frågan om ett nationellt kunskapscenter
            borde diskuteras i den arbetsgrupp som man avsåg att tillsätta.
          </note>
          <note>
            Det är också ett av direktiven. Det var en avvägning mellan att
            som strategi stärka anhörigorganisationernas ställning i samhället,
            ge dem resurser för att skapa kompetens, eller att se det som
            en samhällelig uppgift att skapa kunskapscenter. Lars Engqvist
            ansåg också att man borde diskutera den avvägningen med andra
            anhörigorganisationer. Min fråga till socialministern är: Vad
            har hänt och vad är hans inställning till ett sådant kunskapscenter?
          </note>
          <note>
            Anf. 112 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Först vill jag bara säga något om Anhörig 300. Tanken
            med hela den satsningen, på
          </note>
          <note>
            300 miljoner kronor under tre år, var att starta verksamheter
            som de flesta kommuner inte hade prövat på och att sedan försöka
            få kommunerna att ta över dessa verksamheter. Vi kan konstatera
            att det på flera områden faktiskt har lyckats. Just när det gäller
            anhörigkonsulenter fanns det före 1999, alltså innan Anhörig 300
            startades, bara anhörigkonsulent i 5 % av kommunerna. Under den
            tid som projektet drevs fanns det i 79 % av kommunerna. Det fanns
            inte i alla, precis som Rosita Runegrund säger, men det fanns
            ändå i 79 % av kommunerna. Efter 2001 har det minskat. Det finns
            nu i 68 % av kommunerna. Så är det också med många andra verksamheter.
            De har satts i gång, och i de flesta kommuner har man behållit
            verksamheten. Det var själva avsikten. Med den slutliga utvärderingen
            av Anhörig 300 som grund ska vi diskutera med Kommunsverige hur
            man kan gå vidare.
          </note>
          <note>
            Svaret på Rosita Runegrunds fråga om ett kunskapscenter, eller
            ett nationellt resurscenter, är att det faktiskt är Kommunförbundet
            som egentligen har tagit över detta. Deras verksamhet på central
            nivå kan uppfattas som ett sådant nationellt center. Ifall det
            räcker, ifall det är ett tillräckligt stöd för kommunernas verksamhet,
            kan jag inte bedöma. Men det är ingen tvekan om att det där görs
            väldigt mycket av det som var avsikten med ett nationellt resurscenter.
          </note>
          <note>
            Vi kommer, som Rosita Runegrund känner till, att påbörja ett
            arbete för att utveckla en mer långsiktig handlingsplan när det
            gäller äldreomsorgen och äldrevården. Här spelar naturligtvis
            stödet till de anhöriga en central roll. Vi kommer tillsammans
            med
          </note>
          <note>
            Kommunförbundet att ta upp många av de frågor som har varit föremål
            för diskussion, exempelvis regelbundna hembesök till äldre. Det
            kan spela en väldigt stor roll när det gäller att förebygga för
            framtida vård och omsorg. Vi vill också pröva möjligheten att
            kunna erbjuda hemtjänst utan biståndsbedömning. Det kan också
            vara viktigt som stöd till anhöriga. Vi kommer framför allt att
            diskutera demensarbetsgruppens förslag för att se till att vi
            får en fungerande demensvård.
          </note>
          <note>
            Jag vill se de här idéerna som, många av dem, kommer från det
            arbete som har skett i Äldreberedningen, som en grund för att
            långsiktigt få en mycket bättre äldreomsorg men framför allt också
            för att få ett mycket bättre stöd för de anhöriga. Det är ett
            arbete som kommer att inledas redan nu, men som riktigt tar fart
            när vi har Äldreberedningens och demensarbetsgruppens förslag.
            Vi hoppas kunna redovisa ett sådant här program inom de närmaste
            åren så att vi kan ha en grund för ett beslut i Sveriges riksdag.
          </note>
          <note type="speaker">
            Anf. 113 ROSITA RUNEGRUND (kd):
          </note>
          <note>
            Fru talman! Lars Engqvists löften gläder mig. Att vara anhörigvårdare
            kan ibland låta som något negativt, som något man tar på sig och
            känner sig tvingad till. Vi vet dock att anhörigvård också kan
            vara något mycket positivt. Den som blir vårdad får en individuell
            hjälp. Det finns en stor kunskap hos anhörigvårdare i dag som
            måste ingå som en del i hela sjukvården.
          </note>
          <note>
            När det gäller detta med ett centrum ser jag fram emot de förslag
            som kommer. Vi vet att problemen kvarstår när det gäller att dokumentera,
            redovisa och bedöma erfarenheterna av Anhörig 300-projektet. Vi
            vet också att det behövs ett mer strukturellt arbete med anhörigfrågorna
            som tar hänsyn till hälso- och sjukvårdsfrågorna, familjepolitiken
            och det delade ansvaret mellan kommun och landsting.
          </note>
          <note>
            Vi vet också att det kommer att bli tuffare prioriteringar framöver.
            Då kan man fråga sig vad som händer med anhörigvårdarna.
          </note>
          <note>
            Jag vill tacka socialministern för att han har tagit mig på riktigt
            allvar. Det kändes motigt när jag började med de här frågorna
            för fyra fem år sedan. Jag känner dock att jag har baxat frågan
            framåt och ser mycket fram emot de förslag som till hösten kommer
            till denna kammare.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellationerna 2002/03:349,
          </note>
          <note>
            350 och 351 om fastighetsskatten
          </note>
          <note>
            Anf. 114 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Lars Tysklind och Nina Lundström har frågat mig vilka
            åtgärder jag avser att vidta för att förhindra att höga taxeringsvärden
            får den konsekvensen att människor tvingas sälja sina fastigheter
            på grund av att man inte klarar av att betala fastighetsskatten.
          </note>
          <note>
            Stefan Hagfeldt har frågat mig vad jag avser att göra för att
            fastighetsägare ska slippa betala fastighetsskatt efter ett värde
            som ligger flera gånger över marknadsvärdet. Han vill också veta
            vad jag avser att göra för att förhindra att familjer tvingas
            flytta när grannarna säljer.
          </note>
          <note>
            Fastighetsskatten är en del av kapitalinkomstbeskattningen och
            en viktig inkomstkälla för att finansiera den offentliga välfärden.
            Den beräknas i år ge intäkter till staten på ungefär 24 miljarder
            kronor.
          </note>
          <note>
            Av rättviseskäl och för att det inhemska sparandet ska fördelas
            på ett samhällsekonomiskt tillfredsställande sätt är likformighet
            i kapitalbeskattningen viktig. Fastighetsskatten baseras därför
            på taxeringsvärden som speglar fastigheternas marknadsvärden.
          </note>
          <note>
            De senaste årens prisökningar på fastigheter till följd av den
            goda ekonomiska utvecklingen skulle ha medfört en kraftig ökning
            av fastighetsskatten om inga åtgärder vidtagits. Fastighetsskattesatsen
            har därför sänkts, och en begränsningsregel har införts som innebär
            att ingen med normala inkomst- och förmögenhetsförhållanden ska
            behöva betala mer än
          </note>
          <note>
            5 % av sin inkomst i fastighetsskatt för sitt permanentboende.
            Vidare har fribeloppen vid förmögenhetsbeskattningen höjts.
          </note>
          <note>
            Inför 2003 års allmänna fastighetstaxering av småhus har vissa
            ändringar skett jämfört med vad som gällde vid den förra allmänna
            fastighetstaxeringen som gjordes 1996. Ändringarna innebär exempelvis
            att strandnära fastigheter indelas i fler klasser än tidigare
            och att antalet värdeområden - som ska spegla bland annat lägets
            inverkan på en fastighets marknadsvärde - har blivit större. Syftet
            med ändringarna har varit att taxeringsvärdet bättre än tidigare
            ska återspegla fastighetens marknadsvärde.
          </note>
          <note>
            Jag är medveten om att fastighetsskatten tillsammans med förmögenhetsskatten
            i enskilda fall, exempelvis i skärgårdskommunerna, fortfarande
            kan medföra problem. Jag har tidigare sagt att man skulle kunna
            utreda om begränsningsregeln för fastighetsskatt kan utvidgas
            till den del av förmögenhetsskatten som härrör från fastigheter.
            På så sätt skulle antalet skattskyldiga som på grund av stigande
            taxeringsvärden kan bli skyldiga att betala förmögenhetsskatt
            begränsas. Det är dock Egendomsskattekommittén som i första hand
            ska pröva den frågan.
          </note>
          <note>
            Kommittén lämnade tidigare i år ett delbetänkande med ett förslag
            om en regel som innebär att höjningar av taxeringsvärdena inte
            omedelbart ska slå igenom på uttaget av fastighetsskatt. Regeln
            är tänkt att kunna tillämpas retroaktivt från den 1 januari 2003
          </note>
          <note>
            då de nya taxeringsvärdena för 2003 års allmänna fastighetstaxering
            slår igenom. Regeringen räknar med att lägga fram en proposition
            i frågan under året.
          </note>
          <note>
            Det har således vidtagits en rad åtgärder för att komma till
            rätta med de olägenheter fastighetsskatten medför i vissa fall.
            Jag avvaktar nu Egendomsskattekommitténs fortsatta arbete som
            ska vara avslutat före utgången av december 2003.
          </note>
          <note type="speaker">
            Anf. 115 LARS TYSKLIND (fp):
          </note>
          <note>
            Fru talman! Jag tackar för svaret, även om jag naturligtvis inte
            är nöjd. Man kan säga att det var väntat - en del kända fakta
            men egentligen inga besked. Finansministern säger att denna skatt
            ger 24
          </note>
          <note>
            miljarder till välfärden, och på något vis skulle det då vara
            ett alibi för regeringen och finansministern för att inte arbeta
            offensivt med frågan om de orättvisor och orimligheter som finns
            inom fastighetsbeskattningen.
          </note>
          <note>
            Finansministern hänvisar vidare till att han avvaktar vad Egendomsskattekommittén
            ska komma fram till vad gäller fastighetsskatt och förmögenhetsskatt.
            Så långt vore allt väl om det inte samtidigt pågick en process
            med fastställande av nya taxeringsvärden på fastigheter ute i
            den så kallade verkligheten.
          </note>
          <note>
            Längs våra kuster, bland annat i Bohuslän där jag är hemmahörande,
            finns det ett moment 22. Vi har köpstarka kunder, vilket ger höga
            priser som leder till orimliga taxeringsvärden. Detta i sin tur
            framtvingar försäljningar och då av naturliga skäl till köpstarka
            kunder och så vidare.
          </note>
          <note>
            Låt oss för ett ögonblick lämna begrepp som stabil skattebas,
            begränsningsregler etcetera åt sidan och ge oss ut bland de enskilda
            människor som finns med i processen med fastställande av de nya
            taxeringsvärdena. Förslag på fördubblingar eller mer är inte ovanligt
            i de attraktiva lägena. Hur ska de tänka? Har jag några som helst
            garantier att inte dessa orimligheter ska fortsätta? Svaret blir
            nej i de allra flesta fall.
          </note>
          <note>
            De upplever med all rätt att detta inte är beskattning efter
            bärkraft, och därmed känns det inte rättvist och rimligt. Man
            ska ju betala med pengar man inte har, och skatten är inte förutsägbar
            över tid.
          </note>
          <note>
            Ska man vara riktigt drastisk kan det befaras att detta på sikt
            gör att människor inte känner förtroende för skattesystemet i
            dess helhet då det strider mot vedertagna beskattningsprinciper.
          </note>
          <note>
            Detta leder i bästa fall till ilska och protest, i sämsta fall
            till frustration och i förlängningen ohälsa.
          </note>
          <note>
            Jag har fått många vittnesmål om detta och ska försöka återkomma
            till det senare i debatten.
          </note>
          <note>
            Många från min valkrets i Bohuslän följer med stort intresse
            dagens debatt och förväntar sig någon form av besked från finansministern
            om sina förutsättningar att långsiktigt behålla sin fastighet
            även om den ligger i ett så kallat attraktivt läge.
          </note>
          <note>
            Fru talman! Vi i Folkpartiet har i vårt budgetförslag en strategi
            för hur fastighetsskatten ska avvecklas. Nu måste dock regeringen
            åtgärda detta utifrån sina förutsättningar eftersom vårt förslag
            kräver ett annat helhetsgrepp. Ett rimligt förhållningssätt från
            regeringens sida vore att inga höjningar görs från
          </note>
          <note>
            2002 års nivå så länge man utreder frågan i Egendomsskattekommittén,
            med andra ord skulle man lägga nuvarande taxeringsprocess på is.
            Kan finansministern ge alla oroliga människor ett besked här i
            dag med innebörden att omedelbart frysa nuvarande läge och utifrån
            detta läge ta itu med de orättvisor och orimligheter som finns
            inbyggda i systemet?
          </note>
          <note>
            Man undrar faktiskt allmänt var den politiska blockeringen finns.
            Är inte vi viktiga människor? Är vi för få? Varför händer inget
            radikalt?
          </note>
          <note type="speaker">
            Anf. 116 NINA LUNDSTRÖM (fp):
          </note>
          <note>
            Fru talman! Jag vill tacka finansministern för svaret. Men i
            och med att det här svaret inte ger besked till alla som berörs
            hoppas jag att finansministern i denna debatt tar tillfället i
            akt och talar om vilka åtgärder han avser att vidta för att förhindra
            att de höga taxeringsvärdena tvingar folk att sälja sina hus.
          </note>
          <note>
            Fru talman! Den frustration, sorg och förtvivlan som kommer till
            uttryck från många, många människor tycker jag att även en hårdhudad
            finansminister borde kunna ta till sig. Man måste lyssna till
            de fallbeskrivningar som kommer till uttryck. Det här är människor
            med låga inkomster och medelinkomsttagare på lägre nivå som tvingas
            lämna hus och hem.
          </note>
          <note>
            Det måste man kunna ta del av.
          </note>
          <note>
            Det finns en fara i detta. Vi som ändå värnar legitimiteten för
            skattesystem, skatter och breda skattebaser vill ju använda pengarna
            till många olika saker:
          </note>
          <note>
            poliser, skolor, vård med mera. Men det bygger på att det finns
            en legitimitet, att människor känner att de vill betala skatt.
            Vi måste värna det synsättet. När människor börjar uppleva att
            skattesystemet är orättfärdigt eller orättvist menar jag att det
            är stor fara å färde. Då måste man stanna upp och se vilka konsekvenser
            som har uppkommit.
          </note>
          <note>
            Finansministern anger i sitt svar att de senaste årens prisökning
            på grund av god ekonomisk utveckling har lett till de här konsekvenserna.
            Men man måste väl ändå också beröra regeringens brister vad gäller
            bostadsbyggandet. Det är också så att en del av ökningarna av
            taxeringsvärdet kommit till stånd av att det heller inte byggs
            bostäder. Det handlar inte bara om någon form av ekonomisk utveckling.
          </note>
          <note>
            Finansministern svarar att han är medveten om att fastighetsskatten
            och förmögenhetsskatten i enskilda fall, till exempel i skärgårdskommuner,
            fortfarande kan medföra problem. Det är detta kan. Är inte finansministern
            övertygad om att de fallbeskrivningar som kommer upp är helt sanna?
            Det skulle jag vilja höra finansministern orda något om. Finansministern
            tycks inte vara övertygad, trots alla de här exemplen.
          </note>
          <note>
            Finansministern fortsätter och menar att det har vidtagits en
            rad åtgärder för att komma till rätta med de olägenheter fastighetsskatten
            medför. Låt oss komma ihåg att olägenheten i detta fall avser
            att människor tvingas flytta, människor tvingas sälja sina hus.
            Det är den olägenhet vi talar om här.
          </note>
          <note>
            Fastighetsskatten har sänkts. Det håller jag med om. Begränsningsregel
            har införts, och man har höjt fribeloppet vid förmögenhetsbeskattning.
            Men åtgärderna räcker inte. Låt mig göra en jämförelse. Om man
            har en sten i skon och man får en blåsa och sedan får infektion
            i blåsan kan man välja att plåstra om detta. Man kan hålla på
            med sårlösning. Möjligtvis får man i slutändan en antibiotikakur.
            Men det vore väl lättare att plocka bort stenen. Därför skulle
            jag ändå vilja få besked från finansministern i dag: Vore det
            inte, precis som Lars Tysklind har varit inne på, idé att fundera
            över taxeringsvärdena, att införa en frysning och se till att
            alla de här människorna som drabbas har en rimlig chans att bo
            kvar?
          </note>
          <note type="speaker">
            Anf. 117 STEFAN HAGFELDT (m):
          </note>
          <note>
            Fru talman! Tack för svaret! I min interpellation ställde jag
            två frågor till finansminister Bosse Ringholm. Min första fråga
            var följande: Vad avser finansministern att göra för att fastighetsägare
            ska slippa att betala fastighetsskatt efter ett värde som ligger
            flera gånger över marknadsvärdet?
          </note>
          <note>
            Bakgrunden till denna fråga är att i mitt hemlän
          </note>
          <note>
            Östergötland slog Norrköpings Tidningar den 18
          </note>
          <note>
            november 2002 stort upp på första sidan att en pensionär fått
            dubblat värde på sin osäljbara tomt. Jag läser ordagrant: "'Osäljbar'
            tomt dubbelt värd." Lite längre ned står det: Något måste göras
            åt det här, säger taxeringsmyndigheten.
          </note>
          <note>
            Inne i artikeln står det att taxeringsvärdena på fritidstomter
            blir upp till sex gånger så höga som marknadsvärdet. Den här pensionären,
            som syntes på bild i tidningen, har alltså ett fritidshus vid
            Edsviken sydost om Valdemarsvik. Han har drabbats förut. Han gick
            ända upp till Regeringsrätten för att få en ändring till stånd
            av den förra fastighetstaxeringen från 1996. Då taxerades en av
            hans tomter till 129 000 kr. Efter tre års idoga ansträngningar
            att sälja tomten fick han till slut 55 000 kr. I flera år fick
            han alltså betala fastighetsskatt på ett värde som inte stämde
            med verkligheten. Min uppfattning är att något måste göras åt
            det här, säger avdelningsdirektör Leif Bondesson på skattemyndigheten
            i Linköping.
          </note>
          <note>
            Historien upprepas nu på nytt. Den här gången har en obebyggd
            tomt fått sitt taxeringsvärde höjt från
          </note>
          <note>
            75 000 kr till 279 000 kr. Förmodligen går den inte att sälja
            ens för 75 000 kr. Varför ska denna pensionär tvingas betala fastighetsskatt
            på ett värde som ligger tre fyra gånger över marknadsvärdet? Det
            är inte märkligt att många pensionärer blir förtvivlade.
          </note>
          <note>
            Svaret från finansministern är att han är medveten om att fastighetsskatten
            tillsammans med förmögenhetsskatten i enskilda fall, till exempel
            i skärgårdskommunerna, fortfarande kan medföra problem. Han konstaterar
            att Egendomsskattekommittén i första hand ska pröva frågan.
          </note>
          <note>
            Fru talman! Finansministern konstaterar också att kommittén redan
            lämnat ett delbetänkande om ett förslag om en regel som innebär
            att höjningen av taxeringsvärdena inte omedelbart ska slå igenom
            på uttaget av fastighetsskatt. Det betyder att de pensionärer
            som lever på marginalen ska få en nådatid på något år innan de
            tvingas att sälja. De oroliga pensionärerna kommer givetvis inte
            att må bra i väntan på besked.
          </note>
          <note>
            Det kan väl ändå inte ha undgått finansministern att många pensionärer
            är förtvivlade över att behöva lämna sina hus på grund av fastighetsskatten.
            Vad hjälper det att många av dem betalat sina lån för att på ålderns
            höst ha råd att bo kvar.
          </note>
          <note>
            Fru talman! Finansministern måste väl också känna till att kostnaden
            för boendet ofta stiger dramatiskt för många pensionärer på ålderns
            höst. Det beror på att de inte längre orkar underhålla hus och
            tomt med egna arbetsinsatser. En förtvivlad pensionär sade till
            mig: Om jag inte hade någon fastighetsskatt skulle jag ha råd
            att anlita hjälp för att sköta huset. Nu tvingas jag sälja och
            lämna mitt hus som jag har varit med och byggt. Vad säger finansministern
            till en sådan här förtvivlad pensionär?
          </note>
          <note>
            Fru talman! Jag efterlyser också svaret till de fastighetsägare
            som drabbas av för högt taxeringsvärde och därmed beskattas på
            ett orättfärdigt sätt. Håller finansministern med avdelningsdirektör
            Leif Bondesson på skattemyndigheten i Linköping som framhåller
            att något måste göras åt det här?
          </note>
          <note type="speaker">
            Anf. 118 ROSITA RUNEGRUND (kd):
          </note>
          <note>
            Fru talman! Ett tack till Lars Tysklind för interpellationen.
            Kristdemokraterna har ett förslag när det gäller fastighetsskatten
            som jag tror att Bosse Ringholm är väl medveten om. Vi vill föra
            ned detta till kommunal nivå.
          </note>
          <note>
            Trots det går jag upp i denna debatt, som bohuslänning, som tjörnbo.
            I Tjörn ligger det rikskända
          </note>
          <note>
            Klädesholmen, där man ser att fastighetsskatten har slagit fruktansvärt
            hårt. Den kammarrättsdom som har avkunnats när det gäller just
            ökningen av skatten har absolut ingen betydelse i dag.
          </note>
          <note>
            Jag vill kommentera något av svaret. Finansministern säger att
            fastighetsskatten har sänkts och att det har införts en begränsningsregel.
            För ensamstående och dem med ett taxeringsvärde på mellan två
            och tre miljoner har det ingen effekt. Man pratar om att strandnära
            fastigheter indelas i flera klasser än tidigare och att antalet
            värdeområden ska spegla lägets inverkan på en fastighets marknadsvärde.
            När värdeområdena är så stora som de är i dag visar det sig att
            på många platser, bland annat min hemö Åstol, är taxeringsvärdet
            högre än marknadsvärdet.
          </note>
          <note>
            Finansministern sade också att han är "medveten om att fastighetsskatten
            i enskilda fall, till exempel i skärgårdskommunerna, fortfarande
            kan medföra problem". Det visar att taxeringsvärdena bör frysas,
            vilket har framkommit i debatten. Jag hoppas också på ett svar
            från finansministern i fråga om detta. Folk tvingas att i onödan
            flytta från sina fastigheter, och det är det vi vill undvika.
          </note>
          <note>
            Min vädjan till Bosse Ringholm är att lägga prestigen åt sidan
            och ge det utsatta folket i Sverige klart besked i dag. Bohuslänningarna
            är ett tåligt folk. Vi är solidariska, vilket har visat sig i
            bistånd till andra länder. Vi gnäller inte i onödan, men nu, finansministern,
            kommer det att bli ett uppror som kommer att sprida sig i hela
            Sverige. Jag förväntar mig ett klart svar från Bosse Ringholm
            i dag när det gäller åtminstone dem som är mest utsatta för fastighetsskatten.
          </note>
          <note type="speaker">
            Anf. 119 GUNNAR ANDRÉN (fp):
          </note>
          <note>
            Fru talman! I det här landet får vi alltfler miljonärer. De flesta
            blir pappersmiljonärer på grund av taxeringsvärdena. Dessvärre
            får vi en annan sorts miljonärer också på grund av alla dessa
            pappersmiljonärer, nämligen en lång rad fattigmiljonärer. De har
            inte råd att bo kvar. Det är det största problemet, nämligen att
            ett antal människor lider personlig skada av att de inte vet om
            de har råd att bo kvar. Enligt min uppfattning borde Socialdemokraterna
            gå i första ledet för att leva upp till Gunnar Strängs ord att
            egnahemsfolket är vårt eget folk. Så är det inte i dag. Det är
            tyvärr många som är miljonärer men som faktiskt är väldigt fattiga
            - på grund av skatten. Jag tillhör dessa miljonärer, men jag klarar
            mig ganska bra eftersom jag har en hög riksdagslön. Men det är
            många andra i min omgivning som inte klarar detta.
          </note>
          <note>
            Det här är ett rikt land, men så rikt är det inte att vi kan
            ha så många som lider nöd. Finansministern har helt rätt i att
            detta är en del av kapitalbeskattningen. Trots att finansministern
            har låtit genomföra en lång rad sänkningar de senaste åren har
            sänkningarna sedan 1996 års taxering resulterat i en ökning på
            ungefär 6,7 miljarder kronor. Detta är på grund av att taxeringsvärdena
            har gått upp. 6,7 miljarder är en kolossal summa även för en finansminister.
            Han har inte gjort någonting annat. Pengarna tas ut bara för att
            äga rätten att bo. Det är en viktig rättviseåtgärd att få stopp
            på detta. Vi kommer att få alltfler fattigmiljonärer om den här
            utvecklingen får fortsätta. Socialdemokraterna borde gå i bräschen
            för att motverka att vi får alltfler fattigmiljonärer.
          </note>
          <note>
            Grunden för denna beskattning har finansminister
          </note>
          <note>
            Bosse Ringholm varit inne på vid olika tillfällen. Han anför
            alltid 1991 års skattereform med Bo Lundgren.
          </note>
          <note>
            Men det är faktiskt fel. Jag tänker ägna resten av anförandet
            åt detta.
          </note>
          <note>
            Man måste gå tillbaka till den stora skattereformen som infördes
            på mitten av 1980-talet. Går man tillbaka till propositionen av
            Olof Palme och Kjell-
          </note>
          <note>
            Olof Feldt, 1984/85:18, står det under punkten 3.1
          </note>
          <note>
            tydligt varför man inför en fastighetsskatt: Ett solidariskt
            omfördelningssystem inom bostadssektorn förutsätter att alla fastighetsägare
            bidrar till den nödvändiga subventioneringen av ny- och ombyggnadsåtgärderna.
          </note>
          <note>
            Detta är något helt annat. Socialdemokraterna har under de här
            åren bytt argumentation. Då 1984 var underskottet av subventioner
            och så vidare 27 miljarder. Det växte så småningom till 30. Men
            i dag vet finansministern att fastighetsskatterna kommer att innebära
            att finansministern kommer att få ytterligare
          </note>
          <note>
            2 miljarder kronor inom ett år. Ingenting görs åt att folk får
            högre och högre taxeringsvärden. Detta är en orättfärdig politik.
            Den har ingenting längre att göra med förhållandet debiterad skatt
            och betalningsförmåga. Det är alldeles grundläggande: Det finns
            inte längre något samband mellan betalningsförmåga och debiterad
            fastighetsskatt.
          </note>
          <note type="speaker">
            Anf. 120 BJÖRN HAMILTON (m):
          </note>
          <note>
            Fru talman! Inledningsvis vill jag ge finansministern rådet att
            avskaffa boendeskatterna. Det kommer finansministern förmodligen
            inte att göra, men alla små abrovinkerna som regeringen använder
            sig av för att justera hit och dit och göra det och det hjälper
            inte speciellt mycket. Det finns ett grundläggande problem som
            Gunnar Andrén och andra har tagit upp här, nämligen att man inte
            kan betala skatt när man inte har någon inkomst. Var ska man ta
            pengarna från?
          </note>
          <note>
            Finansministern har i någon debatt sagt att man får låna för
            att betala fastighets- och förmögenhetsskatt. Men det ska väl
            inte vara meningen att man ska behöva låna pengar till att betala
            skatten. För mig är det grundläggande felet med boendeskatterna
            - fastighetsskatten - att det finns ingen inkomst relaterad till
            dem. Det finns inga pengar att betala med. Det är klart att det
            blir ett elände för människor som inte har sparade pengar att
            ta av för att betala skatterna.
          </note>
          <note>
            Jag kommer från Stockholmsregionen. Där är boendeskatterna ett
            stort gissel. I vissa delar av Stockholm betalar man 50 000-100
            000 kr i boendeskatter
          </note>
          <note>
            - fastighetsskatt och förmögenhetsskatt - på redan beskattade
            pengar, det vill säga pengar som vi har tjänat och redan betalat
            inkomstskatt för. Det är fullständigt vansinnigt. Vem har råd
            med det? Jo, det är naturligtvis de rika som har råd att betala
            de höga boendeskatterna. Vad innebär det? Vad får det för följd?
            Jo, i Stockholsmregionen ökar segregationen.
          </note>
          <note>
            Vi får ett speciellt boende i vissa kommuner i Stockholm. Det
            kan väl inte vara meningen? Redan köpeskillingarna för husen är
            ofta så höga att det blir höga kostnader, men boendeskatten ovanpå
            gör det fullständigt orimligt för låg- och medelinkomsttagare
            att bo i de områdena. Det kan inte vara något man eftersträvar
            ur socialistisk synvinkel.
          </note>
          <note>
            Det här är inte bara ett problem för skärgårdskommunerna, som
            finansministern oftast säger. Han återkommer i debatten till att
            det ska ske ändringar så att det ska bli lite bättre i skärgårdskommunerna.
            Det här är ett problem för alla storstadsområden, och det är ett
            problem för oss som vill att man ska kunna bo hyfsat på alla platser
            i landet och att man inte ska uppdelas i olika delar, att de rika
            bor där och de mindre bemedlade bor där.
          </note>
          <note>
            Mitt råd till finansministern är följande: Avskaffa boendeskatterna,
            och då hoppas jag att det här kan rättas till.
          </note>
          <note>
            Anf. 121 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Fastighetsskatten har varit föremål för många diskussioner
            i kammaren. Jag kan konstatera i dag, som vid tidigare tillfällen,
            att inte ett enda nytt argument har tillförts diskussionen. Det
            är mycket repriser som interpellanter och övriga talare ägnar
            sig åt. Det kanske inte är så konstigt eftersom fastighetsskatten
            som en del av vår kapitalbeskattning är baserad på ett förslag
            från dåvarande finansminister Anne
          </note>
          <note>
            Wibble, understödd av Bo Lundgren och andra, 1992.
          </note>
          <note>
            Den har naturligtvis inslag av att vår kapitalbeskattning ska
            vara rättvis.
          </note>
          <note>
            Fastighetsskatten i dag inbringar 24 miljarder kronor. Det är
            lika mycket pengar som hela barnbidraget kostar. Jag tror att
            de är få - jag hoppas inte någon - av de borgerliga talarna som
            skulle vilja ersätta barnbidraget med slopad fastighetsskatt,
            det vill säga ta bort hela barnbidraget i utbyte mot en slopad
            fastighetsskatt. Det skulle vara upprörande mot barnfamiljerna.
          </note>
          <note>
            Till och med Moderaterna har insett att man inte kan avskaffa
            fastighetsskatten i ett enda läge. Enligt
          </note>
          <note>
            Moderaternas senaste motioner kommer det att ta tio år innan
            fastighetsskatten avskaffas. Det - om inte -
          </note>
          <note>
            är väl ett uttryck för att Moderaterna har förstått att det här
            är ett ganska viktigt inslag i våra inkomster.
          </note>
          <note>
            Det går inte att i en handvändning göra om fastighetsskatten.
            Det skulle innebära att föra över pengar till grupper och föra
            pengar från barnfamiljerna - som skulle förlora de 24 miljarder
            kronorna.
          </note>
          <note>
            Nu försöker flera talare säga att man väl kan frysa taxeringsvärdena.
            Ja, det är naturligtvis en möjlighet, som har använts vid vissa
            speciella tillfällen. Men om man fryser taxeringsvärdena vid en
            viss tidpunkt är det oftast så att det kommer ont värre därefter.
            Det är ungefär som ketchupeffekten, att allt kommer på en gång.
            Jag är säker på att varenda en av talarna här då skulle utbryta
            i ett ramaskri och säga att det handlar om alldeles för höga nivåer
            efter att man har fryst taxeringen ett antal år. Det är definitivt
            ingenting att försöka rekommendera i dagsläget.
          </note>
          <note>
            Jag vill gärna säga, för att det inte ska finnas kvar i debatten,
            att jag tycker att det är osjyst av Björn
          </note>
          <note>
            Hamilton - han talar mot bättre vetande, för han vet att det
            han säger inte är sant - att säga att jag har rekommenderat folk
            att låna till fastighetsskatten.
          </note>
          <note>
            Jag har 102 gånger dementerat det där, Björn Hamilton. Jag dementerar
            det för 103:e gången. Jag hoppas att du är sjyst i debatten och
            fortsätter att hålla dig till sanningen och inte till felaktiga
            påståenden. I
          </note>
          <note>
            annat fall ska jag dementera det en 104:e gång.
          </note>
          <note>
            Vi har vidtagit en rad åtgärder som en följd av att vi har haft
            höga taxeringsvärden och höjda priser de senaste åren. De höjda
            priserna har framför allt berott på att det har byggts för lite
            i vårt land. Nina Lundström har rätt i att det har byggts för
            lite.
          </note>
          <note>
            När Folkpartiet förra mandatperioden här i Stockholm tillsammans
            med Moderaterna och Kristdemokraterna hade ansvaret för bostadsbyggandet
            byggdes det exempelvis ett par hundra hyreslägenheter under förra
            året. Det är klart att bostadsbristen ökar. Det vet alla ungdomar
            som söker bostad i dagsläget. Alla som söker en bostad över huvud
            taget vet att det har varit en kraftig prisstegring under senare
            år, framför allt i storstadsområdena.
          </note>
          <note>
            Ansvaret vilar tungt på Folkpartiet, Moderata samlingspartiet
            och Kristdemokraterna, som i Stockholms stad och i alla andra
            kommuner i Stockholms län har bidragit till ett lågt bostadsbyggande,
            och som fortfarande i de kommuner i Stockholms län där det finns
            borgerlig majoritet har bidragit till att hålla tillbaka bostadsbyggandet
            rätt kraftigt.
          </note>
          <note>
            Mot den bakgrunden är det inte så förvånande att regeringen ett
            antal gånger har tvingats sänka fastighetsskatten från 1,5 till
            1 %. Vi har infört en begränsningsregel som framför allt gynnar
            låginkomsttagare och pensionärer och där ingen betalar mer än
            5 % av sin inkomst i skatt. Vi har sänkt förmögenhetsskatten vid
            ett stort antal tillfällen, så att det i dag är färre än hälften
            så många som betalar förmögenhetsskatt -
          </note>
          <note>
            bara ungefär 300 000 mot tidigare 700 000. Det är krafttag som
            regeringen har gjort under ett antal år.
          </note>
          <note type="speaker">
            Anf. 122 LARS TYSKLIND (fp):
          </note>
          <note>
            Fru talman! Finansministern säger att det inte framförs några
            nya argument. Det beror kanske på att vi tycker att de argument
            vi lägger faller i väldigt dålig jord.
          </note>
          <note>
            Jag tycker att det är nästan osjyst att dra fram
          </note>
          <note>
            Anne Wibble. Hade hon varit med här i dag hade hon säkert kunnat
            inse de orättvisor som finns i systemet och rättat till dem. Jag
            tror att Anne Wibble hade varit betydligt mer mottaglig än finansministern.
          </note>
          <note>
            Finansministern sade att det gör ont värre om man fryser taxeringsvärdena.
            Ja, det gör det naturligtvis om man fryser dem och sedan inte
            gör någonting åt systemet utan sitter och väntar och drar ut pluggen
            igen. Det jag sade var att man skulle frysa taxeringsvärdena för
            att få tid på sig att reformera systemet, med de orättvisor och
            orimligheter det innehåller.
          </note>
          <note>
            Nina Lundström kommer säkert att ta upp vad hon tycker om vem
            som har ansvaret för bostadspolitiken, så jag lämnar det åt henne
            så länge.
          </note>
          <note>
            Rosita Runegrund gav en väldigt bra beskrivning av bohuslänningar.
            Det är bara så att de snart inte längre finns i de bohuslänska
            kustsamhällena. Det kan vara en reflexion så god som någon.
          </note>
          <note>
            Jag ska ta upp två verkliga fall från bohuskusten.
          </note>
          <note>
            Jag börjar i Grundsund, där det finns en pensionär som har 152
            000 kr i pension. Han bor i ett hus på knappt 40 kvadratmeter.
            Det är 198 kvadratmeter tomt. Det ligger 60 meter från stranden
            och har begränsad utsikt. 1996 var taxeringsvärdet 419 000 kr.
          </note>
          <note>
            2002 var det 742 000 kr, vilket gav en skatt på
          </note>
          <note>
            7 400 kr. Nu är ett nytt förslag utskickat med ett taxeringsvärde
            på 1,3 miljoner. Därmed inträder äntligen den så hyllade begränsningsregeln,
            och fastighetsskatten stannar vid 7 600 kr.
          </note>
          <note>
            Tänker man på summan och sätter den mot intäkten på 152 000 kr
            förstår man att det fortfarande är en orimlighet i detta system.
            På sikt tvingas även denne pensionär att sälja sitt hus därför
            att han inte orkar med kostnaderna tillsammans med övriga kostnader
            för huset. Där har vi den köpstarka kunden igen, och så är det
            i gång - moment 22. Under tiden som denne man sitter i sitt hus
            är han naturligtvis mycket orolig för sin framtid och tappar hela
            sin framtidstro.
          </note>
          <note>
            Jag har ett annat exempel. En dam på Käringön rustade tillsammans
            med sin man upp sitt hus för sina besparingar utan att då förstå
            att det skulle drabba senare. Först dog maken, vilket var sorgligt
            i och för sig, men sedan tvingades den efterlevande sälja sin
            fastighet. Ödets ironi är då, om man talar om fattiga människor,
            att det i dag bor en rik människa i ett hyreshus i Uddevalla.
            Det som hon har blivit av med och blivit fattig på är att hon
            inte längre har något socialt sammanhang och skyddsnät kvar. Det
            talas mycket om ohälsa i dag, och man behöver inte vara så väldigt
            kunnig på det området för att förstå vad en sådan här händelse
            leder till.
          </note>
          <note>
            Fru talman! Vi kan inte ha kvar ett skattesystem som har dessa
            konsekvenser. Finansministern måste nu aktivt ta sitt ansvar.
            Människor som av en eller annan anledning hamnat i attraktiva
            områden utan ekonomiska förutsättningar att betala dagens boendestandard
            väntar på besked. Har de några förutsättningar att bo kvar, eller
            kommer de att tvingas från hus och hem?
          </note>
          <note>
            Förslaget att stegvis låta höjningen av fastighetsskatten slå
            igenom ändrar inte situationen på sikt. Då måste man räkna med
            att man inom tre år har andra inkomster att betala med.
          </note>
          <note>
            Det krävs en reformering av skattesystemet i stället för detta
            lappande och lagande. Jag efterlyser fortfarande tydliga besked
            från finansministern. Jag tycker inte att jag fick några besked
            alls. Den här dämpningsregeln får vi alltså se som en ren akutåtgärd
            i sammanhanget.
          </note>
          <note type="speaker">
            Anf. 123 NINA LUNDSTRÖM (fp):
          </note>
          <note>
            Fru talman! Jag kommer från Stockholms län, och problemet med
            fastighetsskatten finns överallt i detta län, även i min hemkommun
            Sundbyberg. Det är inte bara skärgårdskommunerna som drabbas.
          </note>
          <note>
            Finansministern säger här att inte ett nytt argument har framkommit
            och att det inte finns någonting här som skulle påverka diskussionen
            i övrigt i någon riktning. Det är väldigt synd om det är så att
            ingenting som sägs här i riksdagen skulle kunna påverka finansministerns
            inställning.
          </note>
          <note>
            Så gör finansministern en släng om bostadsbyggandet i Stockholms
            stad. Jag kan konstatera att den kommun jag kommer från, som har
            letts av socialdemokrater i 80 år, har byggt noll hyresrätter.
          </note>
          <note>
            Det vore väl rimligt att fundera lite över var ansvaret för bostadspolitiken
            ligger. Det ligger ju i riksdagen och regeringen. Det är huvudsakligen
            där ansvaret ligger, och kommunerna gör så gott de kan.
          </note>
          <note>
            Jag vill också ta upp några fallbeskrivningar, som jag tycker
            belyser vilka som blir drabbade av en fastighetsskatt som i många
            avseenden är orimlig.
          </note>
          <note>
            Jag har ett exempel med en sjukskötare som arbetar i Stockholms
            läns landsting. Finansministern känner mycket väl till hur löneläget
            är där. Tillsammans med sin livskamrat ärvde han ett sommarställe.
          </note>
          <note>
            Livskamraten gick hastigt bort. Den här personen är omkring 50
            år. De hade vårdat och utvecklat det här stället. Fastigheten
            var i väldigt dåligt skick, men alla de små besparingar som har
            funnits gick till detta. Då kan man konstatera att taxeringsvärdet
            har ökat med
          </note>
          <note>
            257,9 %, och det är främst på markvärdet. Boskatten har ökat
            från år 2000 på ett taxeringsvärde på
          </note>
          <note>
            1 miljon kronor till år 2003 på ett taxeringsvärde på
          </note>
          <note>
            3 miljoner kronor. Den här personen kommer då att betala 54 000
            kr per år i boskatt.
          </note>
          <note>
            Han skriver i sitt brev:
          </note>
          <note>
            Kan du förklara för mig varför jag får känslan att min regering
            tycker att jag som solidariskt arbetat i låglöneyrke i hela mitt
            liv inte ska ha möjlighet att behålla ett sommarhus där jag har
            lagt all min fritidsenergi under 17 år, alla sparade och ärvda
            pengar?
          </note>
          <note>
            Har jag haft fel under mitt 50-åriga liv? Ska jag sluta tänka
            solidariskt? Min regering är ju inte solidarisk med mig. Jag klarar
            inte att betala skatten med min löneinkomst, och jag har inte
            själslig kraft att sälja vår ögonsten där vi lagt ned så mycket
            kärlek. Moment 22.
          </note>
          <note>
            Jag har ett annat exempel från Nacka, där en man skriver att
            han har ägt ett hus i 41 år. Hans boskatt kommer utifrån taxeringsvärdet
            att bli 136 000 kr per år. Han har en inkomst på 23 000 kr i månaden.
          </note>
          <note>
            Han frågar naturligtvis hur det ska vara möjligt för honom att
            ro i land det här utan att sälja, vilket är omöjligt. Han skriver:
          </note>
          <note>
            Tage Erlander och Gunnar Sträng insåg värdet i att vanligt folk
            byggde och skaffade egna hem. Det var en av grundstenarna i uppbyggnaden
            av välfärdssamhället på 50- och 60-talen. Gunnar Sträng sade ofta:
            Villaägarna, det är vårt folk. De insåg också att ett tryggt boende
            var bra för medborgarna och för samhället i stort.
          </note>
          <note>
            Mot bakgrund av detta har jag en fråga till finansministern.
            Finns det ingenting i den här debatten som finansministern kan
            ta med sig när det gäller att fundera över de här konsekvenserna?
            Det vore, tror jag, väldigt bra för alla som lyssnar i dag att
            få beskedet att finansministern kommer att lyssna.
          </note>
          <note type="speaker">
            Anf. 124 STEFAN HAGFELDT (m):
          </note>
          <note>
            Herr talman! Jag måste tyvärr konstatera att jag inte fick något
            svar på mina två frågor. Jag tänker speciellt på fallet med den
            här pensionären, som drabbades av ett så högt taxeringsvärde och
            försökte överklaga och som sedan faktiskt sålde sin tomt, och
            då visade det sig att det var ett helt annat värde.
          </note>
          <note>
            Jag ställer därför frågan igen till finansministern om han håller
            med avdelningsdirektör Leif Bondesson på Skattemyndigheten i Linköping
            som framhåller att något bör göras åt det här. Jag menar att det
            här faktiskt är upprörande.
          </note>
          <note>
            Herr talman! Den 18 maj var det en insändare i
          </note>
          <note>
            Svenska Dagbladet med följande rubrik: "Tre vänner måste sälja
            ärvda hem". Jag ska citera några rader ur den insändaren:
          </note>
          <note>
            "Enskilda medborgares privata förmögenheter är i allmänhet placerade
            i just bostadsfastigheter - permanentbostäder och sommarställen
            - pengar på bankkonto, andelar i aktiefonder och liknande, direktägda
            aktier samt pensionsförsäkringar.
          </note>
          <note>
            Bara bostadskapitalet beskattas dubbelt, med fastighetsskatt
            och förmögenhetsskatt." När det gäller det andra kan man drabbas
            av förmögenhetsskatt, om man har aktiefonder eller vad man nu
            har. Dessutom måste man lägga märke till det som kommer sedan
            i insändaren: "Endast bostadskapitalet ger ingen kontant avkastning
            alls att betala skatt med. Bara bostadskapitalet är fiktivt och
            påhittat till sitt beskattade värde. Det bygger på vad andra liknande
            fastigheter senast sålts för. Kan någonting vara mera olikformigt?"
          </note>
          <note>
            Herr talman! För ett par veckor sedan fick jag ett brev med rubriken
            "Varför skall vi tvingas flytta när grannarna säljer?" Jag ska
            citera några rader också ur det brevet: "Efter att ha lämnat in
            fastighetsdeklarationen känner vi fastighetsägare en stor sorg
            och tomhet. Liksom en stor uppgivenhet och vanmakt över reglerna
            för att kräva in beskattning för något som inte ger intäkter.
            Åtminstone inte så länge man använder sitt hus för att bo i. Det
            är mycket vi inte förstår.
          </note>
          <note>
            Vi förstår inte varför vi skall drabbas av ökad skatt bara för
            att några av våra grannar sålt. Vi får inte mer pengar att betala
            skatt med för det.
          </note>
          <note>
            Vi förstår inte varför vi skall tvingas att leva under ständig
            otrygghet och rädsla för att inte kunna bo kvar i våra hem.
          </note>
          <note>
            Vi förstår inte varför flera av oss skall behöva bli uppryckta
            med sina rötter, att våra barn skall tvingas byta skola och kamrater
            och att vi själva kan tvingas söka ny arbetsplats.
          </note>
          <note>
            Vi förstår inte varför vi skall beskattas för en fiktiv förmögenhet,
            som inte ger någon avkastning förrän vid en eventuell försäljning.
            Vi har inte våra fastigheter som handelsvaror eller spekulationsobjekt."
          </note>
          <note>
            Herr talman! Efter att ha tagit del av dessa synpunkter borde
            även finansministern inse att fastighetsskatten borde avskaffas.
            Det är nog betungande med moms på renhållning, VA och el med mera.
          </note>
          <note>
            Dessutom höjs energiskatterna nu årligen. Elen har blivit en
            stor kostnad för hushållen, för att inte tala om vad eldningsolja
            kostar, om man nu är tvingad att använda en sådan uppvärmning.
          </note>
          <note>
            Vi moderater vill ta bort fastighetsskatten men även förmögenhetsskatten.
            Boendet är så viktigt för var och en att det över huvud taget
            inte ska beskattas.
          </note>
          <note>
            Herr talman! Frågan är om finansministern någonsin kommer att
            inse att regeringen för en politik som driver många från sina
            hem.
          </note>
          <note type="speaker">
            Anf. 125 ROSITA RUNEGRUND (kd):
          </note>
          <note>
            Herr talman! När det gäller bostadsbristen undrar jag om Bosse
            Ringholm har varit ute på Åstol och
          </note>
          <note>
            Klädesholmen. Skulle bostadsbristen då kanske lösas med någon
            typ av bostadsplattformar i hamnen eller något liknande? Jag förstår
            inte detta med att det är bostadsbristen som är anledningen till
            den höga fastighetsskatten.
          </note>
          <note>
            Finansministern efterfrågar nya förslag. Jag har ett förslag
            här som Bosse Ringholm kan ta emot. Rubriken är: 450 000 kan tvingas
            flytta. Fastighetsskatten, förmögenhetsskatten och arvsskatten
            hotar grundläggande värden. Här finns Kristdemokraternas förslag
            till en avgift som kommunerna skulle kunna ta ut. Man ska alltså
            ta bort den statliga fastighetsskatten. Det är ett nytt förslag
            som jag vet att många av
          </note>
          <note>
            Bosse Ringholms partikamrater efterfrågar. Det handlar alltså
            om att kommunerna skulle få mer att säga till om när det gäller
            det här.
          </note>
          <note>
            När det gäller barnfamiljerna vill jag säga att jag tycker att
            det var väl magstarkt att ta upp det här med barnbidragen. Jag
            känner barnfamiljer som har fått flytta på grund av fastighetsskatten,
            så jag hoppas verkligen att Bosse Ringholm i nästa anförande ber
            dessa barnfamiljer om ursäkt.
          </note>
          <note type="speaker">
            Anf. 126 GUNNAR ANDRÉN (fp):
          </note>
          <note>
            Herr talman! Jag tycker att det var väldigt kloka svar som vi
            fick av Bosse Ringholm. Det var absolut inget nytt. Han avstod
            dessutom mycket tydligt från att kommentera tre punkter.
          </note>
          <note>
            Han avstod mycket medvetet från att kommentera påståendet att
            det inte finns något samband mellan debiterad skatt och "efter
            bärkraft". Jag tycker att det var klokt av Bosse Ringholm att
            inte ta upp den tråden.
          </note>
          <note>
            Det andra som jag tyckte att det var klokt av Bosse Ringholm
            att inte ta upp var att Socialdemokraterna sedan 1984 helt och
            hållet har bytt argumentation.
          </note>
          <note>
            Numera förlitar man sig helt och hållet på Bo Lundgren, skatteminister
            från 1991, och bryr sig inte om vad Olof Palme och Kjell-Olof
            Feldt sade 1984 när man införde fastighetsskatten. Det är helt
            olika argumentationer som det är fråga om.
          </note>
          <note>
            Det tredje, som jag tycker är det allra klokaste av finansministern
            att inte bry sig om att kommentera, är att staten helt automatiskt,
            trots alla sänkningar som statsrådet talar om, hela tiden tar
            in mer och mer i fastighetsskatt av ett antal personer.
          </note>
          <note>
            Fastighetsskatten från ett antal fastighetsägare, skattebetalare,
            har faktiskt ökat med 6,7 miljarder kronor sedan 1996 års taxering,
            trots de sänkningar man har gjort. Det är väldigt mycket pengar.
            Statsrådet och jag är säkert överens om att 6,7 miljarder är väldigt
            mycket pengar. Varenda krona ska betalas med beskattade medel.
          </note>
          <note>
            Sedan har jag en enda fråga. Om detta nu är en del av kapitalbeskattningen
            måste jag fråga fastighetsägaren Bosse Ringholm: Vilken avkastning
            gav statsrådets egen villa under 2002?
          </note>
          <note type="speaker">
            Anf. 127 BJÖRN HAMILTON (m):
          </note>
          <note>
            Herr talman! Om finansministern inte har sagt det här med att
            man ska låna till fastighetsskatten ber jag om ursäkt för mitt
            uttalande. Vi har ju inte träffats i en sådan här debatt tidigare,
            så jag har inte fått möjlighet att höra från finansministern själv
            att han inte har uttalat detta, men jag har läst om det i tidningen.
          </note>
          <note>
            Men vad ska man göra, om man nu inte ska låna till den här fastighetsskatten
            och ändå inte har pengarna?
          </note>
          <note>
            Det är ju ett gigantiskt problem att man tar ut skatt för någonting
            som man inte kan relatera till en inkomst.
          </note>
          <note>
            Jag kan bara konstatera att jag inte fick något svar på frågan
            om problemet med segregationen i Stockholmsregionen. Jag förstår
            att finansministern inte svarar på frågan för det är naturligtvis
            ett känsligt ärende. Det här är någonting som jag tycker är skrämmande
            och som vi från politiskt håll måste kunna hantera och göra någonting
            åt, men de orimliga boendekostnader som vi har i dag förbättrar
            inte den situationen.
          </note>
          <note>
            Anledningen till att det inte byggs så mycket i
          </note>
          <note>
            Stockholmsregionen, Bosse Ringholm, är ju inte att man inte vill
            bygga, utan det är att ingen har råd att bo i det som byggs. Vi
            har en reglering i det här landet som utgår från statsmakten som
            gör att det blir för dyrt att bo i det som byggs i dag. Det måste
            vi också rätta till, och det rättas till härifrån.
          </note>
          <note>
            Anf. 128 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! Jag börjar med ett citat. "Bostaden är en social
            rättighet. Bostadspolitiken skall bidra till att skapa förutsättningar
            för alla att leva i goda bostäder till rimliga kostnader." Det
            är ett citat ur budgetpropositionen. Det är målen för bostadspolitiken.
          </note>
          <note>
            Min fråga till finansministern blir naturligtvis:
          </note>
          <note>
            Gäller det inte dem som bor i småhus?
          </note>
          <note>
            I sitt svar pratar finansministern om att ingen med normala inkomster
            ska behöva betala mer än 5 % av sin inkomst i fastighetsskatt.
            Jag tycker att man ska vara tydligt med att det faktiskt gäller
            den sammanlagda inkomsten för familjen. Även barnens inkomster
            räknas in när det gäller dessa 5 %.
          </note>
          <note>
            Men det intressanta är den definition av normala inkomster som
            finansministern ger. Man kan läsa överallt att det blir allt dyrare
            att leva i Stockholmsområdet. För att ha råd att köpa ett hus
            måste man ha inkomster på 50 000 kr per månad. Tycker finansministern
            att detta är en normal inkomst? Det vore väldigt bra att få en
            definition på detta. Detta gäller Lidingö. I min hemkommun Haninge,
            som ligger söder om Stockholm, behöver man ha en inkomst på
          </note>
          <note>
            37 500 kr per månad. Det är faktiskt ganska mycket pengar. Man
            jämför till exempel med Skellefteå. Där behöver bara en inkomst
            på 28 400 kr. Det är en jämförelse som är gjort av Föreningsparbanken.
            Man har jämfört inkomsterna för att ha råd att köpa samma hus.
            Allt detta beror på fastighetsskatten, och naturligtvis också
            på förmögenhetsskatten. Det vore väldigt bra om finansministern
            svarade på frågan om vad som är normala inkomster.
          </note>
          <note>
            Detta betyder, som andra har varit inne på, att vi får en enorm
            bostadssegregation i Stockholm. Vem har råd att bo i Stockholm?
            Vi märker ju också att det börjar gå bakåt för Stockholm. Tillväxten
            är inte så stor längre. Och går det dåligt för Stockholm, går
            det faktiskt dåligt för hela Sverige.
          </note>
          <note>
            Finansministern har flera gånger sagt att vi inte har några nya
            argument att komma med. Min fråga till finansministern är: Om
            vi nu skulle ha några nya argument, skulle finansministern ändra
            sig då? Tillåt mig att tvivla på det. Det tror jag inte. Och varför
            ska vi komma med nya argument? De vi har använt ett antal år håller
            faktiskt fortfarande beroende på att ingenting har hänt. Våra
            argument är inga dagsländor som bara dyker upp och försvinner
            dagen efter. Nej, våra argument håller faktiskt på sikt.
          </note>
          <note>
            Det är intressant att lyssna på finansministern.
          </note>
          <note>
            Han säger att regeringen har tvingats att vidta åtgärder. Sedan
            räknar han upp några åtgärder man har gjort. Tvingats till, säger
            han. Lyssna på ordvalet! Det är alltså under galgen man har gjort
            det. Man har inte gjort det för att göra det lättare för folk,
            utan man har tvingats till detta. Men i verkligheten är det ju
            så att det man har tvingats till har gett mer klirr i statskassan.
            Folk har fått betala mycket mer.
          </note>
          <note>
            Min slutliga fråga handlar om arvskatten som också berör folk
            som bor. Jag vet inte om finansministern någon gång har träffat
            en änka som har fått sälja sitt hus där hon har bott i 25 år med
            sin man.
          </note>
          <note>
            Inte nog med att mannen går bort, utan hon får sälja huset för
            att hon inte har råd att betala arvsskatten.
          </note>
          <note>
            Vad kommer att ske med denna? Vi har väntat ganska länge på att
            få något besked om det. Nu har finansministern möjlighet att ge
            detta besked i dag.
          </note>
          <note>
            Fastigheter beskattas många gånger om. Man köper dem eller bygger
            dem med beskattade pengar.
          </note>
          <note>
            Sedan är det fastighetsskatt, förmögenhetsskatt, arvsskatt och
            säljer man så åker man på reavinstskatt.
          </note>
          <note>
            Nog är det en rejäl mjölkkossa för staten. Finansministern har,
            som flera har sagt, världens chans här i dag att ge ett klart
            besked till folk som står i begrepp flytta. En del har tyvärr
            redan flyttat. Då skulle de som står i begrepp att flytta känna
            att de kan börja packa upp igen och bo kvar.
          </note>
          <note>
            Anf. 129 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Fastighetsskatten är som bekant en del av vårt kapitalbeskattning.
            Det konstaterade till exempel den borgerliga regeringen redan
            1992 då finansminister Anne Wibble lade fram en propositionen
            om fastighetsbeskattningen. Det är på den grunden som fastighetsbeskattningen
            har gått vidare. Jag tror inte att något borgerligt parti i dag
            skulle vilja slopa hela fastighetsskatten och samtidigt exempelvis
            ta bort barnbidraget eftersom barnbidraget i stort sett motsvarar
            de pengar som fastighetsskatten inbringar.
          </note>
          <note>
            Inte ens Moderata samlingspartiet, som i valrörelser och här
            i talarstolen säger att de vill slopa fastighetsskatten, gör det
            i realiteten. Nyligen har Moderata samlingspartiet föreslagit
            att fastighetsskatten ska avskaffas om tio år. Moderaterna vill
            inte avskaffa fastighetsskatten den här mandatperioden och inte
            ens nästa mandatperiod, utan först om tio år. Det är väl ett uttryck
            för att inte ens Moderata samlingspartiet skulle vilja föreslå
            att man slopar barnbidragen för att kunna ta bort fastighetsskatten.
          </note>
          <note>
            Det är en realitet att antalet försålda hus i Sverige inte har
            undergått någon dramatisk ökning på det sätt som interpellanterna
            försöker ge sken av här. Man försöker ge sken av att strängt taget
            hela svenska folket tvingas sälja sina hus i dagarna. Så är det
            ju inte. Vi har inte haft någon dramatisk förändring av fastighetsförsäljningen
            under senare år. Man ger ett intryck av att det bara finns en
            enda kostnad för den som bor i en fastighet, nämligen fastighetsskatten.
          </note>
          <note>
            Det verkar som om det inte finns några uppvärmningskostnader,
            inga kapitalkostnader, inga kostnader för vatten, avlopp, energi
            och mycket annat.
          </note>
          <note>
            Det är klart att fastighetsskattens andel kan vara högre i de
            fastigheter där man inte har någon kapitalkostnad, det vill säga
            där man har haft sitt hus under mycket lång tid och inte längre
            har några lån. Då är andelen naturligtvis högre. Men i absoluta
            tal har man ju oftast mycket lägre boendekostnader om man har
            amorterat av sina kapitalkostnader och inte har några lån längre.
            Det är naturligtvis rimligt att titta på vad den samlade boendekostnaden
            är. Där är inte fastighetsskattens andel så särskilt hög, men
            så framställs det här i diskussionen.
          </note>
          <note>
            Jag skulle också gärna vilja peka på att i borgerligt styrda
            kommuner, inte minst de som finns här i
          </note>
          <note>
            Stockholms län, byggs det strängt taget inga bostäder.
          </note>
          <note>
            Det är där den stora segregationen finns. I Björn Hamiltons Danderyd,
            i Moderaternas Lidingö och Moderaternas Täby finns den stora boendesegregationen.
          </note>
          <note>
            Där kan inte ens de ungdomar som växer upp i de här kommunerna
            tänka tanken att kunna bo kvar i kommunen. Det fordras miljoninsatser
            för att över huvud taget få någonstans att bo i de här moderatstyrda
            kommunerna. Är det någon som har varit framgångsrik i sina boendeprojekt
            är det väl Moderaterna som har skapat mer segregerade områden
            i Stockholmsområdet och på annat håll i landet än någon annanstans
            i Sverige. Vill någon se boendesegregation i praktiken ska man
            söka upp en moderatstyrd kommun. Där finns det hur många åskådningsexempel
            som helst.
          </note>
          <note>
            Kristdemokraterna säger att de vill avskaffa boendeskatten. De
            vill kalla skatt för avgift. Jag tror inte att det är någon skillnad
            för den vanliga fastighetsägaren om det heter skatt eller avgift.
            Han eller hon kommer att få betala den avgift som Kristdemokraterna
            kommer att vilja ha.
          </note>
          <note>
            Nej, regeringen har faktiskt vidtagit en rad åtgärder för att
            försöka förhindra kraftiga negativa effekter för vanligt folk
            av de kraftiga prisstegringar som har funnits på grund av bristande
            borgerligt bostadsbyggande. Vi har gjort det genom att minska
            fastighetsskatten, reducera förmögenhetsskatten och införa en
            begränsningsregel. Det handlar om just det som Gunnar Andrén talar
            om, nämligen en skatt efter bärkraft.
          </note>
          <note>
            Vi har skyddat dem med de allra lägsta inkomsterna och framför
            allt pensionärerna.
          </note>
          <note type="speaker">
            Anf. 130 LARS TYSKLIND (fp):
          </note>
          <note>
            Herr talman! Detta är en märklig diskussion på många sätt och
            vis. Det är klart att inte hela svenska folket säljer sina hus,
            men det är inte det vi säger heller. Det räcker väl om det är
            någon enstaka promille som staten driver från hus och hem. Det
            måste ju vara fel.
          </note>
          <note>
            Som jag sade alldeles i början får man in 24 miljarder, som bland
            annat kan gå till barnbidrag och andra saker. Men att man behöver
            intäkten kan inte vara något alibi för att man tar ut den här
            intäkten på ett oskäligt, orimligt och orättvist sätt. Jag tycker
            att vi har haft så oerhört många argument här i dag som finansministern
            borde kunna ta med sig och göra någonting positivt av.
          </note>
          <note>
            Marietta de Pourbaix-Lundin tog ju upp att det står att boendet
            är en social rättighet. Det verkar på något vis som om det räcker
            att det gäller för 97 % av befolkning. De sista tre procenten
            är ändå inte så många. Jag tycker att det är ett väldigt gravt
            uttalande. Det måste väl ändå vara rättvisa för alla som gäller.
          </note>
          <note>
            Sedan återkommer finansministern till att det var en borgerlig
            regering 1992. Jag säger detta igen: Jag tror att om vi hade haft
            en borgerlig regeringen sedan
          </note>
          <note>
            1992 hade vi kunnat diskutera det här problemet på ett förnuftigare
            sätt än vad vi gör just nu.
          </note>
          <note>
            Jag krävde inte att finansministern skulle ta åt sig
          </note>
          <note>
            Folkpartiets budgetförslag. Det hade väl varit lite förmätet
            att göra det. Vi föreslår att det ska vara 1997
          </note>
          <note>
            års nivå och 6 miljarders skattelättnad. Men finansministern
            borde åtminstone kunna ha den minimiinställningen att man kan
            frysa detta och lägga nuvarande process på is medan man gör någonting
            åt systemet. Jag tycker att det inte är en alltför vågad satsning
            på framtiden.
          </note>
          <note type="speaker">
            Anf. 131 NINA LUNDSTRÖM (fp):
          </note>
          <note>
            Herr talman! Det byggs inte i borgerligt ledda kommuner, säger
            finansministern. Jag skulle vilja säga att det inte byggs någonstans.
            Ett direkt råd åtminstone från oss i Folkpartiet är följande.
            Bostadsutskottet och handeln ska nästa vecka diskutera en proposition
            från regeringen om investeringsbidrag för byggande av små hyresrätter.
            När så många har så starka synpunkter på det förslaget vill jag
            säga: Använd de pengarna i stället för att åtgärda delar av problemen
            med fastighetsskatten! Varför lägga ned pengar på någonting som
            inte kommer att fungera?
          </note>
          <note>
            Använd de här miljarderna till att åtgärda en del av problemen
            med fastighetsskatten! Det är vår entydiga signal.
          </note>
          <note>
            Vidare ska vi komma ihåg att fastighetsskatten drabbar även boende
            i flerbostadshus. Det allmännyttiga bostadsföretaget i min hemkommun
            betalar långt över 30 miljoner kronor per år i fastighetsskatt.
          </note>
          <note>
            Påståendet att de som debatterar här i dag skulle vilja minska
            barnbidragen för att kunna åtgärda fastighetsskatten är - ursäkta
            mig, herr talman! - en ren dumhet. Det är ingen här som över huvud
            taget har föreslagit något sådant utan det är en helt egen konstruktion
            av finansministern. Finansministern vill inte diskutera det som
            interpellationerna avser: hur man ska åtgärda problemen med att
            människor får lämna hus och hem på grund av att fastighetsskatten
            drabbar så enormt hårt på vissa ställen.
          </note>
          <note>
            Det är ju så att fastighetsskatten inte drabbar alla husägare
            i hela Sverige utan vissa husägare, nämligen låginkomsttagare
            och medelinkomsttagare som inte kommer att kunna behålla de här
            husen. I varje fall tycker jag att det är fruktansvärt.
          </note>
          <note>
            Nu återstår ändå för finansministern att här ta chansen och tala
            om vad finansministern avser att göra.
          </note>
          <note type="speaker">
            Anf. 132 STEFAN HAGFELDT (m):
          </note>
          <note>
            Herr talman! Jag måste tyvärr på nytt konstatera att jag inte
            får något svar på mina frågor. I mitt första inlägg använde jag
            väldigt mycket tid åt att ta upp ett fall där man kan få ett två
            till tre gånger för högt taxeringsvärde. Det är bevisligen så,
            men det intresserar tydligen inte finansministern. Han gör över
            huvud taget inte en enda kommentar till detta.
          </note>
          <note>
            Jag är övertygad om att också finansministern är ute och träffar
            pensionärer. Finansministern och jag har säkert råd att betala
            en fastighetsskatt på ålderns höst, men vanliga pensionärer har
            inte så hög pension. Begränsningsregeln om 5 % hjälper till exempel
            inte den pensionär som jag tog upp. Han har betalat sina lån,
            och han har varit händig och har själv kunnat underhålla sitt
            hus. På ålderns höst tillkommer plötsligt att han inte längre
            kan stå på stegen och måla.
          </note>
          <note>
            Han måste använda yrkesmän. Han sade att om han inte hade någon
            fastighetsskatt skulle han kunna använda motsvarande summa till
            att underhålla huset och bo kvar.
          </note>
          <note>
            Något måste väl finansministern ändå ta åt sig av den här debatten.
            Den gäller personer i små omständigheter och med låga pensioner,
            och de anser att det här är oerhört viktigt. Jag vidhåller också
            att det är viktigt. Boendet är bland det mest fundamentala för
            väldigt många människor.
          </note>
          <note>
            Avslutningsvis vill jag säga att vi moderater faktiskt vill avskaffa
            fastighetsskatten. Det kan ta tio år, och med en bättre tillväxt
            kan det gå snabbare. Vi kommer att sänka den varje år. Finansministern
            har inga som helst andra ambitioner än att det minsta som han
            vill ta in är 24 miljarder, och den summan kommer kanske att öka
            i fortsättningen. Jag tycker faktiskt att finansministern ska
            gå hem och tänka igenom det här och ta kontakt med några som ligger
            illa till med sitt boende. Då kanske han inser att något måste
            göras.
          </note>
          <note>
            Anf. 133 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! Jag kan konstatera att jag inte fick något svar
            på mina frågor, varken när det gäller bostaden som en social rättighet
            eller när det gäller vad som är en normal inkomst, 50 000 kr per
            månad eller något annat. Jag fick inte heller något svar när det
            gällde arvsskatten.
          </note>
          <note>
            Jag blev väldigt irriterad på finansministern när han beskrev
            Moderaternas förslag eftersom han inte fullständigt redovisade
            vad det innebär. Vi vill frysa taxeringsvärdena, vilket skulle
            hjälpa oerhört många att få råd att bo kvar.
          </note>
          <note>
            Vi har vidare lagt fram förslag om hur man successivt ska avveckla
            fastighetsskatten. Vi vill i två steg avskaffa förmögenhetsskatten.
            Vi vill också avskaffa arvs- och gåvoskatten. Vad gör finansministern?
            Ingenting. Han har vidtagit vissa åtgärder som har fått motsatt
            effekt och som gjort att folk har fått betala in 6,7 miljarder
            kronor mer till statskassan.
          </note>
          <note>
            Det är de åtgärder som finansministern har vidtagit.
          </note>
          <note>
            Våra åtgärder gör att folk faktiskt får betala mindre och har
            råd att bo kvar.
          </note>
          <note>
            Jag har haft ett antal debatter med finansministern i den här
            frågan, och det är hela tiden fråga om upprepningar. Jag tycker
            att det är ett oförskämt och billigt trick att sätta vårt förslag
            om sänkning av fastighetsskatten mot att vi skulle vilja ta bort
            barnbidraget. Jag förbehåller mig rätten att själv tala om vad
          </note>
          <note>
            Moderaterna föreslår, och vi har inget sådant förslag.
          </note>
          <note>
            Jag tycker att vi en gång för alla kan slå fast detta, för finansministern
            har använt detta trick ganska många gånger.
          </note>
          <note>
            För mig är det välfärd att folk har råd att bo kvar, men det
            är det tydligen inte för finansministern. Min sista fråga till
            finansministern är: Hur många ska behöva flytta innan Bosse Ringholm
            och regeringen gör någonting? För mig är en enda som har behövt
            flytta på grund av fastighetsskatten en för mycket.
          </note>
          <note>
            För finansministern krävs det tydligen att bra många fler måste
            flytta innan han gör något. Jag tvivlar också på att han gör något
            ens då.
          </note>
          <note>
            Anf. 134 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Under senare år har vi haft en god ekonomisk utveckling
            i Sverige, och det har gjort att det också har varit en kraftig
            ökad efterfrågan på bostäder. Inte minst i storstadsområdena,
            där det i många borgerligt styrda kommuner inte har byggts några
            bostäder, har detta tagit sig uttryck i kraftiga prisstegringar.
            Det har gjort att regeringen vid olika tillfällen har försökt
            att justera utvecklingen på fastighetstaxeringens område. Det
            har vi gjort därför att vi tycker att det är rimligt att skydda
            just låginkomsttagare.
          </note>
          <note>
            Jag kan säga till Stefan Hagfeldt att det är just de som har
            låga inkomster, pensionärerna, som skyddas av begränsningsregeln,
            vilken egentligen inte något av de borgerliga partierna tyckte
            om. Nu erkänner
          </note>
          <note>
            Stefan Hagfeldt att det även med moderat styre kommer att ta
            minst tio år innan fastighetsskatten avskaffas. Det är väl en
            ringa tröst för barnfamiljerna att det kommer att dröja tio år
            innan man då blir av med barnbidraget. Det är faktiskt så att
            barnbidraget i dag kostar lika mycket pengar som vad vi får in
            på fastighetsskatten, och då får barnfamiljerna behålla sitt barnbidrag
            i varje fall tio år till. Men det är borta om tio år, när fastighetsskatten
            ska tas bort enligt Moderaternas förslag.
          </note>
          <note>
            Jag tror att Moderaterna har insett att det är svårt att åstadkomma
            ett så stort inkomstbortfall för staten, och därför försöker man
            hela tiden flytta frågan framåt. Man argumenterar för en sänkt
            skatt men förmår inte i verkligheten föreslå ens det.
          </note>
          <note>
            Folkpartiets Nina Lundström vill naturligtvis, som hon själv
            säger, försvåra nybyggnationen, och det drabbar unga människor.
            Det är inte unga människor som säljer sina fastigheter utan unga
            människor vill ha bostäder. Jag tycker att det är lite upprörande
            att hon vill försvåra för unga människor att få utrymme för att
            kunna bo i lägenheter eller i hus. Det är därför som vi socialdemokrater
            exempelvis har lagt fram förslag om och även fått kammarens stöd
            för sänkt moms på boendet och om investeringsbidrag. Det ger unga
            människor möjligheter till ett bra boende.
          </note>
          <note>
            Överläggningen var härmed avslutad.
          </note>
          <note>
            22 § Svar på interpellationerna 2002/03:378
          </note>
          <note>
            och 379 om moms på ideell verksamhet
          </note>
          <note>
            Anf. 135 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman!
          </note>
          <note>
            Maria Larsson har frågat mig vilka åtgärder jag avser vidta för
            att få fram en konsekvensanalys om vad en mervärdesskattebeläggning
            skulle få för följder för föreningslivet eftersom hon menar att
            detta inte gjorts av utredningen Mervärdesskatt i ett EG-
          </note>
          <note>
            rättsligt perspektiv. Maria Larsson har också frågat mig vad
            jag avser göra för att Sverige ska följa de länder som i dag har
            undantagit ideella föreningars verksamhet från mervärdesskatt
            samt om jag avser hålla fast vid tidigare löfte att inte möjliggöra
            mervärdesskattedebitering vid uthyrning av lokaler till föreningar.
          </note>
          <note>
            Mikael Oscarsson har frågat mig vad jag avser göra för att inte
            förslagen från nämnda utredning ska få de befarade negativa konsekvenserna
            för second hand-verksamheten. Mikael Oscarsson har vidare frågat
            mig om jag är beredd att pröva systemet med att göra gåvor till
            så kallade 90-konton avdragsgilla.
          </note>
          <note>
            Utredningen anser att EG-rätten inte tillåter att ideella föreningar
            generellt undantas från skyldighet att betala mervärdesskatt när
            de tillhandahåller varor och tjänster. Samtidigt har utredningen
            framhållit att det finns goda möjligheter att ändå undanta en
            stor del av den ideella sektorn genom de särskilda undantag från
            beskattning som finns inom ramen för EG-
          </note>
          <note>
            rätten. Dessutom föreslås en generell regel om att mervärdesskatt
            inte ska tas ut om intäkterna från skattepliktig verksamhet understiger
            90 000 kr.
          </note>
          <note>
            Utredningen har kartlagt de ideella föreningarnas verksamhet
            genom ett enkätförfarande och gjort en analys av de konsekvenser
            som blir följden av utredningens förslag. Enligt utredningens
            bedömning är det endast 10-15 % av föreningarna som kommer att
            beröras av utredningens förslag.
          </note>
          <note>
            Utredningens betänkande har remitterats till ett stort antal
            instanser inom den ideella sektorn. Remisstiden går ut den 6 juni.
            Efter remisstidens utgång kommer Finansdepartementet att ha ett
            gott underlag för den analys som ska göras.
          </note>
          <note>
            I ett frågesvar så sent som den 14 maj i år har jag förklarat
            att jag inte är beredd att uttala mig om second-handaffärernas
            mervärdesskattesituation innan remissomgången är avslutad och
            resultatet av den analyserats. Jag är inte heller nu beredd att
            göra några uttalanden.
          </note>
          <note>
            När det därefter gäller frågan om avdragsrätt för gåvor svarade
            jag den 6 mars 2001 på i stort sett samma fråga från Mikael Oscarsson.
            Då, liksom tidigare, avvisade jag tanken på att införa en avdragsrätt
            för gåvor. Jag noterade att skatteutskottet vid upprepade tillfällen
            avstyrkt motionsyrkanden med den inriktningen.
          </note>
          <note>
            Jag kan nu tillägga att skatteutskottet ännu en gång, den 4 mars
            i år, har avslagit olika motionsyrkanden om avdragsrätt för gåvor
            till olika ideella ändamål. Skatteutskottet anförde bland annat
            att det är viktigt att det finns en demokratisk process bakom
            det stöd som samhället ger till frivilligarbete med mera. En avdragsrätt
            för gåvor till sådan verksamhet skulle minska utrymmet för det
            samhälleliga stödet och öka dessa viktiga verksamheters beroende
            av enskilda personers förmögenhet, förmåga och vilja att bidra.
            Jag ställer mig helt bakom dessa uttalanden från utskottet.
          </note>
          <note>
            Mitt svar på frågan blir därför även denna gång att jag inte
            är beredd att vidta några åtgärder för att införa en avdragsrätt
            för gåvor.
          </note>
          <note type="speaker">
            Anf. 136 MARIA LARSSON (kd):
          </note>
          <note>
            Herr talman! Tack för svaret, finansministern!
          </note>
          <note>
            Den förra debatten stod en massa personer här och krävde att
            finansministern skulle gripa in i en angelägen fråga. Jag tänkte
            göra motsatsen i den här debatten. Jag skulle önska att finansministern
            inte gör ett enda dugg åt den utredning som är framtagen.
          </note>
          <note>
            Det är inte första gången som finansministern och jag debatterar
            momsbeläggning på ideella sektorn och trossamfund. Vi har gjort
            det förut. Då handlade det bara om hyresmomsen. Då sade Bosse
            Ringholm: Jag har som finansminister inget som helst intresse
            av att skada det ideella föreningslivet och dess verksamhet.
          </note>
          <note>
            Jag hoppas, finansministern, att det löftet fortsatt gäller!
          </note>
          <note>
            Jag har de senaste veckorna levt i dialog med Förenings-Sverige.
            Många föreningar har hört av sig och är oroade över utredningsförslaget.
            Många suckar över den tunga texten men har verkligen gjort stora
            ansträngningar för att se, försöka förstå och genomlysa vilken
            betydelse det här förslaget kommer att ha för just deras verksamhet.
          </note>
          <note>
            Många är oroade över de ekonomiska konsekvenserna, och mycket
            tyder på att den enkätundersökning som ligger till grund för utredningens
            siffror på 10-
          </note>
          <note>
            15 % inte stämmer med verkligheten. En studie som
          </note>
          <note>
            Bildningsförbundet har gjort i Jönköpings län säger att man behöver
            höja studiecirkelpriset med 21 % för att kompensera en momsbeläggning
            av verksamheten, och totalt räknar Bildningsförbundet med en merkostnad
            på 200 miljoner för all studiecirkelverksamhet. Det är inte småpotatis.
          </note>
          <note>
            Det finns föreningar som går plus och andra som går minus, men
            det är beräknat att statskassan ska få ett ökat tillskott genom
            den här momsbeläggningen.
          </note>
          <note>
            Second hand-verksamheten är aktuell. Ideellt arbete och skänkta
            varor skulle komma att beskattas.
          </note>
          <note>
            Det är inte rimligt. Alla föreningar som jag har haft kontakt
            med är oroade över det administrativa merarbetet. Vi organiserar
            oss inte i ideella föreningar för att hålla på med administration,
            säger man samfällt.
          </note>
          <note>
            Hur ska vi kunna rekrytera kassör till vår förening?
          </note>
          <note>
            undrar man inom Frisam och Friluftsfrämjandet. Det är redan nu
            jättesvårt. Ska man dessutom momsredovisa kräver det massor av
            extra merarbete. Vi får betala för att expertis ska sköta det,
            tror man på
          </note>
          <note>
            Nybro kampsportcenter. Hur ska övervakningen fungera? Har skattemyndigheten
            beredskap?
          </note>
          <note>
            Herr talman! Det är min absoluta uppfattning att nuvarande system
            med ett generellt undantag kan fortsätta. Utredningen har ansett
            att det finns goda möjligheter att undanta en stor del av ideella
            sektorn enligt finansministern. Sanningen är snarare den att momsutredningen
            har valt att inte grundligt undersöka om de svenska reglerna kan
            behållas inom ramen för direktivet, och det är allvarligt. Det
            bästa finansministern kan göra är att låta bli förändringen.
          </note>
          <note>
            Jag menar, herr talman, att det är fullt möjligt för
          </note>
          <note>
            Sverige att behålla nuvarande regelverk inom ramen för det sjätte
            mervärdesskattedirektivet. Alltså: Den reglering som är gjord
            i mervärdesskattelagens
          </note>
          <note>
            4 kap. 8 § är förenlig med de undantag som finns i sjätte direktivets
            artikel 13 a. Och detta menar inte bara jag. Det menar också Kommun-
            och Landstingsförbunden, Folkbildningsförbundet och många andra.
          </note>
          <note>
            Jag ska be att få återkomma till frågan.
          </note>
          <note type="speaker">
            Anf. 137 MIKAEL OSCARSSON (kd):
          </note>
          <note>
            Herr talman! Den ideella sektorn är något mycket värdefullt som
            verkligen bör stödjas. Många ideella organisationer gör fantastiska
            insatser varje dag:
          </note>
          <note>
            Stadsmissionen, Hoppets Stjärna, Erikshjälpen, Rädda Barnen,
            BRIS, Röda Korset, Scouterna, idrottsrörelsen och de olika kyrkorna,
            för att nämna några. Det är dock icke lätt att bedriva ideell
            verksamhet i Sverige. Många organisationer dras med dålig ekonomi
            samtidigt som de ser växande och skriande behov i det svenska
            samhället. Även regeringen tycks ibland i vissa sammanhang uppskatta
            de ideella organisationernas verksamhet, men än så länge har regeringen
            varit mycket kallsinnig till att förbättra villkoren för denna
            sektor.
          </note>
          <note>
            Sverige är i dag det enda landet i EU som inte har någon form
            av avdragsrätt för gåvor till ideella organisationer. Att införa
            avdragsrätt för gåvor till ideella organisationer skulle definitivt
            förbättra den ideella sektorns möjlighet att öka i omfattning.
            En bra början skulle vara att göra det möjligt för medborgarna
            att göra avdrag för gåvor till välgörande ändamål till organisationer
            som har så kallat 90-konto.
          </note>
          <note>
            Finansministern säger i sitt svar att han svarade på en liknande
            fråga från mig för ett par år sedan. Ja, det stämmer. Men finansministern
            gav då inte något svar på vad det är för fel på de övriga EU-ländernas
            system på det här området, länder som Tyskland, Holland, Finland,
            Danmark, England och Italien. Alla dessa länder har nämligen någon
            form av avdragsgilla gåvor. Kan finansministern i dag tala om
            på vilket sätt dessa länder har helt fel när det gäller avdragsgilla
            gåvor, som ju regeringen nu än en gång motsätter sig?
          </note>
          <note>
            Jag går över till förslaget om att momsbelägga bland annat second
            hand-verksamhet. Det har väl inte gått finansministern förbi att
            detta förslag har väckt stor oro och förstämning bland de ideella
            organisationerna? Ledande företrädare har bland annat på DN
          </note>
          <note>
            Debatt varnat för konsekvenserna om utredningens förslag går
            igenom. I den nuvarande mervärdesskattelagen finns bland annat
            ett undantag från mervärdesbeskattningen för allmännyttiga ideella
            föreningar och registrerade trossamfund. Detta undantag ska nu
            enligt utredningsförslaget avskaffas.
          </note>
          <note>
            Herr talman! För ett par dagar sedan talade jag med informationschefen
            på Frälsningsarmén. Han berättade för mig att Myrorna förra året
            gav
          </note>
          <note>
            15,8 miljoner i överskott. Allt detta gick till hemlösa och annat
            socialt arbete. Om man hade varit tvungen att betala moms på detta
            skulle detta överskott ha förvandlats till ett underskott på 6
            miljoner kronor. I
          </note>
          <note>
            dag finns Myrorna på ett 30-tal platser i landet. Dessa kommer
            med stor sannolikhet att läggas ned. Varför skulle Frälsningsarmén
            bedriva en verksamhet som inte genererar medel till den sociala
            verksamheten?
          </note>
          <note>
            Är finansministern medveten om att detta förslag, om det går
            igenom, betyder slutet för Myrornas verksamhet?
          </note>
          <note>
            Jag vet att det finns representanter på åskådarplats i dag från
            de ideella organisationerna. Skulle finansministern kunna ge något
            lugnande besked på den här punkten, om det är så att finansministern
            kommer att stödja det förslag som utredningen har kommit med?
          </note>
          <note>
            Jag vet att det är en vecka kvar på remisstiden, men finansministern
            kan väl ändå ge en fingervisning.
          </note>
          <note type="speaker">
            Anf. 138 BJÖRN HAMILTON (m):
          </note>
          <note>
            Herr talman! Jag ska fatta mig kort. Jag har en principiell fråga
            till finansministern när det gäller momsen på begagnade varor
            eller second hand-varor.
          </note>
          <note>
            Hur ställer det sig att ta ut moms på varor som det redan tagits
            ut moms på, alltså att ta ut moms en andra gång, i förhållande
            till EU:s regler? Vad jag vet är principen inom EU den att man
            bara får ta ut moms en gång på varor. Det här skulle innebära
            att man tog ut moms en andra gång på samma vara. Jag vill gärna
            ha finansministerns kommentar till det.
          </note>
          <note type="speaker">
            Anf. 139 KENNETH JOHANSSON (c):
          </note>
          <note>
            Herr talman! Det är mycket bra att interpellanterna har aktualiserat
            frågan om moms på ideell verksamhet. För oss som är engagerade
            i olika folkrörelser, som tror på och vill värna den sociala ekonomin
            är det oerhört angeläget att vi underlättar och inte försvårar
            för en positiv utveckling av verksamheten för dem som engagerar
            sig.
          </note>
          <note>
            En del förslag i utredningen Mervärdesskatt i ett
          </note>
          <note>
            EG-rättsligt perspektiv oroar mig. I helgen genomförde Bygdegårdarnas
            riksförbund sin förbundsstämma. Där diskuterades momsfrågan livligt.
            Bygdegårdarnas riksförbund kommer självfallet att utnyttja möjligheten
            att avge remissvar om utredningen och kommer att markera starkt
            att förändringar jämfört med utredningens förslag måste göras
            på en del områden.
          </note>
          <note>
            Ett införande av EG-direktiven i den svenska momslagen måste
            ta hänsyn till svensk tradition och svenska förhållanden, menar
            jag. Det gäller framför allt beträffande vilka typer av föreningar
            och ändamål inom det ideella föreningslivet som ska ha en momsrättsligt
            gynnad ställning. Utredningens förslag att slopa nuvarande undantag
            i momslagen för allmännyttiga föreningar och registrerade trossamfund
            får, enligt min mening, oacceptabla konsekvenser. Det innebär
            att bygdegårdsföreningar, med sin hävdvunna uppgift att tillhandahålla
            allmännyttiga samlingslokaler till bland annat det ideella föreningslivet
            samt att verka för ett aktivt kulturliv i bygden, kommer att bli
            momspliktiga. Det gäller den del av verksamheten som inte består
            i lokaluthyrning.
          </note>
          <note>
            Ett undantag från skatteplikt föreslås avseende varor och tjänster
            som tillhandahålls medlemmar av organisationer utan vinstintresse.
            Bygdegrupper nämns som ett exempel. Enligt min uppfattning bör
            även samlingslokalorganisationer som bygdegårdsföreningar uttryckligen
            pekas ut som den typ av ideella föreningar som även fortsättningsvis
            ska ges en skattegynnad ställning.
          </note>
          <note>
            Jag skulle vilja ställa en fråga till finansministern:
          </note>
          <note>
            Har finansministern förståelse för mina funderingar och den oro
            som finns också hos den samlade bygdegårdsrörelsen i den här delen?
          </note>
          <note>
            Anf. 140 MARIANNE SAMUELS-
          </note>
          <note>
            SON (mp):
          </note>
          <note>
            Herr talman! Inte minst i den här kammaren och i samhällsdebatten
            i övrigt har vi ägnat ganska mycket tid åt att fråga oss hur det
            går med vår demokrati och hur demokratiutvecklingen ska värnas.
            Ett viktigt svar på det har ofta varit att de ideella organisationerna
            i vårt land är basen för demokratiutvecklingen -
          </note>
          <note>
            basen för det engagemang som behövs i ett bra samhälle.
          </note>
          <note>
            Det är bra att utredningen är ute på remiss. Det är viktigt att
            vi får i gång en debatt om vad vi som politiska partier anser
            om de här frågorna. Det är också bra att finansministern håller
            en dörr öppen för att även vi i Sverige kan ha undantagsregler
            när det gäller momsen.
          </note>
          <note>
            Det finns mycket i utredningen som oroar, inte minst mig som
            är engagerad i föreningslivet och min organisation. En av de organisationer
            jag är aktiv i är
          </note>
          <note>
            Hela människan, det vill säga kyrkornas sociala arbete. Vi är
            inte remissinstans för utredningen men kommer att beröras mycket
            av reglerna, om de går igenom.
          </note>
          <note>
            Vi håller nu på att som en viktig del försöka bygga upp arbetsträning
            i bland annat second handbutiker. Det är en viktig uppgift för
            många människor som har svårt att komma ut på arbetsmarknaden
            i dag.
          </note>
          <note>
            Jag tror att det blir svårt att motivera kyrkor att ta emot och
            bygga ut sin verksamhet om man inför momsregler på det här sättet.
          </note>
          <note>
            Dessutom kommer det att ställas oerhört stora krav på utbildning
            i våra organisationer för att kassörer ska kunna klara av de nya
            kraven. Jag tror också att det kommer att bli svårt att få människor
            som vill ta på sig kassörskapet i en förening om man ska redovisa
            moms in och moms ut. Den delen ger inte någon särskilt stor intäkt
            för samhället men krånglar till föreningslivet enormt. Där tror
            jag att vi har det stora problemet i dag.
          </note>
          <note>
            Det finns verksamheter inom våra föreningar som kan ha nytta
            av att vara momspliktiga. De kan begära det i dag, beroende på
            att de har verksamhet där det är idé att vara momspliktig. Men
            det finns de som inte har någon nytta av det utan bara drabbas
            av byråkratiskt krångel. Jag skulle vilja veta hur finansministern
            ser på det. Är finansministern villig att skicka med utbildningspengar
            till detta? Det kommer att krävas en enorm utbildning om man ska
            få det att fungera.
          </note>
          <note>
            Finansministern säger att 90 000 är en tröskel som är ganska
            hög. Men när man börjar titta på det tror jag att man ser att
            den inte är så hög. Det kommer att vara många föreningar som hamnar
            på gränsen och blir berörda. Det skapar i dag en oerhört stor
            oro ute i vårt Organisations-Sverige: Hur ska vi klara av detta?
          </note>
          <note>
            Hur ska vi värna det ideella arbetet i vårt land, det som behövs
            så mycket för ett bra samhälle?
          </note>
          <note>
            Anf. 141 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Jag kan försäkra Maria Larsson,
          </note>
          <note>
            Kenneth Johansson, Marianne Samuelsson och alla andra som är
            engagerade i frågan att jag har stor förståelse för de synpunkter
            som förs fram från de ideella organisationerna och från olika
            folkrörelser. Jag vill gärna upprepa det som sades, att jag självfallet
            inte har någon anledning att lägga fram förslag för riksdagen
            som skulle försvåra den ideella sektorns arbete. Det vi nu diskuterar
            är en utredning som har tittat på hur man kan anpassa vår skattelagstiftning
            till det sjätte mervärdesskattedirektiv som finns i Europeiska
            unionen. Det finns naturligtvis också möjligheter att tillgodose
            de intressen som finns i den ideella sektorn och i folkrörelsernas
            arbete av olika skäl.
          </note>
          <note>
            Vi har skäl att avvakta den remissomgång som nu sker, som har
            ytterligare några dagar på sig. Jag ska mycket noggrant ta del
            av de remissyttranden som kommer in från olika berörda organisationer.
            Jag tror inte att vi har delade meningar på den punkten. Vi ska
            mycket väl försöka väga in de synpunkter som finns.
          </note>
          <note>
            Till sist vill jag säga att jag tycker att det är viktigt att
            vi kan få den här allsidiga diskussionen. Det finns så mycket
            av kompetens i olika folkrörelser och ideella organisationer som
            vi har anledning att ta till oss.
          </note>
          <note>
            Jag tror att det också går att använda som en grund för att hitta
            en bra lösning på hur vi kan utnyttja skattedirektivet från Europeiska
            unionen på ett sådant sätt att det främjar den ideella sektorns
            verksamhet i
          </note>
          <note>
            Sverige liksom i andra länder i fortsättningen.
          </note>
          <note type="speaker">
            Anf. 142 MARIA LARSSON (kd):
          </note>
          <note>
            Herr talman! Den här breda debatten, där många vill delta, visar
            att det finns ett stort engagemang för folkrörelserna.
          </note>
          <note>
            Jag tackar för upprepandet av löftet. Jag blev mycket glad för
            det, och jag förutsätter att finansministern också står löftet
            bi hela vägen fram. Det bästa sättet att stå det bi är att göra
            så lite som möjligt eftersom vi har en väl fungerande folkrörelsekultur
            i landet. Vi har sett det som viktigt att också ekonomiskt ge
            ett bra stöd till den ideella sektorn och låta dem arbeta under
            speciella förutsättningar. Det har säkert bidragit till att Sverige
            är unikt. Vi har en folkrörelsetradition som jag skulle vilja
            säga är bäst i Europa.
          </note>
          <note>
            När det gäller det som utredningen begrundat, nämligen att jämföra
            Sverige med andra länder inom
          </note>
          <note>
            EU och se hur de implementerat lagstiftningen och hur de använder
            sig av det sjätte mervärdesskattedirektivet, kan man se att de
            ställt frågor till samtliga övriga länder. Tre av länderna har
            inte inkommit med några svar alls om hur de gör. Två länder har
            bara svarat i form av en lagtext, vilket ju inte säger någonting
            om hur de implementerat det hela. Det är alltså svårt att dra
            några långtgående slutsatser om att det skulle finnas en enhetlig
            struktur kring detta i Europa i dag.
          </note>
          <note>
            Av de svar som inkom framkom att de finländska bestämmelser för
            den ideella verksamheten är ganska lika de nuvarande svenska,
            det vill säga att om man är undantagen från mervärdesskatt är
            man också undantagen från inkomstskatt. Man kopplar ihop dessa
            båda. Man har alltså fått gehör och legitimitet för att man implementerat
            lagstiftningen på det sättet. Jag menar att detta fortsatt också
            måste vara inriktningen i Sverige.
          </note>
          <note>
            Även i Italien har man lyckats. Man har i stor utsträckning låtit
            verksamheter som bedrivs av organisationer i det allmännas intresse
            få skatteundantag.
          </note>
          <note>
            Den möjligheten finns också i Sverige. Mitt absolut tydligaste
            budskap till finansministern i dag är att det enklaste sättet
            att stå fast vid löftet att inte försvåra för ideella sektorn
            skulle vara att hävda och noggrant undersöka om inte dagens regelverk
            kan anses vara tillräckligt för att också tillgodose EG-
          </note>
          <note>
            direktivet.
          </note>
          <note>
            Många av de organisationer som ska lämna remissvar kommer att
            säga just detta. De hävdar med bestämdhet, vilket också jag gör,
            att utredningen inte undersökt den möjligheten tillräckligt. Den
            har varit mycket mer långtgående än vad direktiven egentligen
            kräver. Det är tråkigt att de valt den vägen, och därför känns
            det viktigt att påtala för finansministern att allt bör göras
            för att undersöka om ett bibehållande av de svenska reglerna inom
            EG-direktivets ram är möjligt.
          </note>
          <note>
            Är finansministern beredd att undersöka det?
          </note>
          <note type="speaker">
            Anf. 143 MIKAEL OSCARSSON (kd):
          </note>
          <note>
            Herr talman! I finansministerns svar om avdragsgilla gåvor sägs
            att riksdagen i så fall frånhänder sig beslutanderätten i fråga
            om vilka ideella ändamål som ska stödjas med skattemedel.
          </note>
          <note>
            Precis så är det, men ser inte finansministern något positivt
            i det? Vi kristdemokrater ser det som positivt att fler medborgare
            engagerar sig, och riksdagen ska inte alls fatta alla beslut om
            vad som ska stödjas och inte stödjas.
          </note>
          <note>
            Jag går så över till förslaget om de ändrade momsreglerna för
            ideella organisationer. För statskassan betyder dessa pengar inte
            speciellt mycket, men de betyder enormt mycket för de ideella
            organisationerna. Låt mig ge ett litet exempel. Myrornas vinst
            går i dess helhet till hjälparbete. Förslaget innebär, om det
            går igenom, att ett antal platser för hemlösa drogmissbrukare
            och ungdomar kommer att offras för en skatteharmonisering som
            EU inte ens har påtvingat oss och som alltså inte är tvingande.
          </note>
          <note>
            Herr talman! Frälsningsarmen har runtom i landet många kaféer
            och gemenskapsaktiviteter vilkas syfte är att erbjuda gemenskap
            för ensamma människor.
          </note>
          <note>
            Om utredningsförslaget går igenom tvingas de höja priserna. Resultatet
            blir att många av dessa marginalmänniskor inte längre har råd
            att besöka kaféerna.
          </note>
          <note>
            Eftersom Frälsningsarmén för många är den enda tryggheten blir
            parkbänken alternativet. Därmed ökar den sociala utslagningen,
            vilket i sin tur leder till ökade kostnader för samhället.
          </note>
          <note>
            Jag vill understryka det som flera andra talare har varit inne
            på, nämligen att genomförandet av förslaget också skulle innebära
            en rejält ökad byråkrati för organisationer vilkas syfte är att
            genom frivilliga insatser hjälpa människor i svåra sociala situationer
            snarare än att räkna ut moms och andra utgifter.
          </note>
          <note>
            Finansministern säger i sitt svar att ändringen om momsreglerna
            bara skulle drabba 10-15 % av föreningarna. Jag vet inte hur utredarna
            har fått fram den siffran, men jag kan konstatera att momsbeläggningen
            skulle drabba Frälsningsarmén, Stockholms
          </note>
          <note>
            Stadsmission, Emmaus, Erikshjälpen, Läkarmissionen, Svensk Pingstmission
            och organisationer som
          </note>
          <note>
            Samhjälp och Bröd till bröder.
          </note>
          <note>
            Det rimmar illa när regeringen ena stunden talar om behovet av
            större medverkan av frivilligorganisationerna i vård och omsorg
            och i nästa stund rycker undan den ekonomiska grunden för dessa
            organisationer.
          </note>
          <note type="speaker">
            Anf. 144 BJÖRN HAMILTON (m):
          </note>
          <note>
            Herr talman! Eftersom finansministern inte kommenterade det vill
            jag bara konstatera att det ingår i finansministerns övervägande
            här att beakta EU:s principer att inte ta ut dubbel moms. Om man
            har tagit ut moms en gång gör man det inte en andra gång på samma
            produkt. Det tycker jag är bra.
          </note>
          <note type="speaker">
            Anf. 145 KENNETH JOHANSSON (c):
          </note>
          <note>
            Herr talman! Jag får tacka för åtminstone en förstående kommentar
            till de synpunkter jag förde fram och hoppas att de också blir
            vägledande i det kommande arbetet framöver.
          </note>
          <note>
            Jag kommer för egen del att arbeta för att just samlingslokalorganisationer
            ska ges en skattegynnad ställning och att all insamlingsverksamhet
            till förmån för en allmän samlingslokal ska vara momsbefriad.
          </note>
          <note>
            Vi har ju tre stora organisationer i Sverige som samordnar sina
            synpunkter och insatser, och jag är ganska säker på att samtliga
            tre kommer med likartade synpunkter i samband med remissarbetet.
          </note>
          <note>
            Den form av lokalförhållanden för ideella föreningar som vi har
            är, förutom i Norden, inte särskilt vanlig i Europa. Ett EG-direktiv
            som tillkommit på grundval av den svenska traditionen hade med
            största säkerhet nämnt lokalförhållandena som ett av de områden
            som skulle ges en gynnad ställning. Jag vill gärna skicka med
            det.
          </note>
          <note>
            Som läget nu är måste vi beakta och rätta till detta i samband
            med att direktivet överförs till svensk rätt.
          </note>
          <note>
            Jag vill instämma i det som framförts om risken för ökad byråkrati.
            En bra utgångspunkt är att man inte ska krångla till det för människor.
            Låt i stället arbetet gå ut på att stimulera engagemang. Många
            har nog i första hand gått in för att jobba för det som de tror
            på
          </note>
          <note>
            - inte att jobba som redovisningskamrerer.
          </note>
          <note>
            Anf. 146 MARIANNE SAMUELS-
          </note>
          <note>
            SON (mp):
          </note>
          <note>
            Herr talman! Utredningen har konstaterat att det inte är tillåtet
            med generella undantag från skyldigheten att betala mervärdesskatt.
            Men det är trots allt en utredning, och jag hoppas verkligen att
            regeringen värnar den ideella sektorn och kommer att jobba för
            att det som är unikt i Sverige, föreningslivet, ges möjligheter
            att även fortsättningsvis växa och leva vidare.
          </note>
          <note>
            Våra barn och ungdomar behöver ideellt arbetande ledare i föreningslivet.
            Vi från politikerhåll bör inte försvåra den möjligheten. I stället
            bör vi ta upp kampen för att få behålla vår unika rättighet att
            ha kvar de ideella verksamheterna.
          </note>
          <note>
            Jag hoppas att regeringen tar med sig detta och kämpar för den
            ideella sektorn. Vi har inga andra alternativ att erbjuda våra
            barn och ungdomar i dag när det gäller fritidsverksamhet. Föreningslivet
            behövs därför för att barn och ungdomar ska få en bra uppväxt.
            Då ska man inte heller behöva drabbas av svårigheter att få kassörer
            och ideellt arbetande styrelser. Den delen måste vi värna, och
            det hoppas jag att finansministern gör. Det skulle vara bra om
            vi fick ett sådant besked här i dag.
          </note>
          <note>
            Anf. 147 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Sverige har som bekant en ovanligt stor ideell sektor.
            Det innebär som Maria Larsson säger att vi är Europamästare på
            ideell verksamhet.
          </note>
          <note>
            Vi har många folkrörelser som är oerhört framgångsrika.
          </note>
          <note>
            Vi har all anledning från statens sida att slå vakt om folkrörelserna
            och ge dem goda arbetsvillkor. Det gör vi på många sätt här i
            kammaren genom generösa statsbidrag och generösa regler i andra
            avseende.
          </note>
          <note>
            Jag vill gärna försäkra interpellanterna och alla som deltagit
            i debatten att jag har samma avsikt att arbeta för att ge de ideella
            organisationerna och folkrörelserna goda arbetsvillkor i fortsättningen.
            De förtjänar all uppmärksamhet och allt stöd som de kan få.
          </note>
          <note type="speaker">
            Anf. 148 MARIA LARSSON (kd):
          </note>
          <note>
            Herr talman! Jag vet att Bosse Ringholm själv är föreningsanknuten.
            I Enskede Idrottsklubb finns det ett kansli och anställda. Man
            säljer saker via en klubbshop och Bingolotter, och man har en
            servering.
          </note>
          <note>
            Nu vet jag inte om omsättningen är under 90 000 kr, men det tror
            jag inte. När man har ett kapital på
          </note>
          <note>
            700 000 kr lär man inte göra det. Nu har ingen resultaträkning
            redovisats till Stockholms stad. Men detta är en av de föreningar
            där det skulle bli konsekvenser av ett lagstiftningsförslag.
          </note>
          <note>
            Folkrörelsernas betydelse för vår samhällsstruktur går inte att
            bortse från. Den ideella sektorn bygger ett mjukare samhälle där
            den enskilde blir lyssnad på och får ingå i ett sammanhang. Det
            bygger kunskap, självtillit och gemenskap. Här har vi nu stått
            som representanter för fyra olika politiska partier från två block
            och talat oss varma för att den ideella sektorn fortsatt ska ha
            goda förutsättningar.
          </note>
          <note>
            Jag har hört finansministern instämma i detta budskap. Men jag
            har fortfarande inte fått svar på min fråga. Är finansministern
            beredd att både seriöst läsa alla remissvaren och också som ett
            förstahandsalternativ undersöka om våra nuvarande bestämmelser
            ryms inom EG-direktivets ram så att inte någon förändring över
            huvud taget bör göras?
          </note>
          <note type="speaker">
            Anf. 149 MIKAEL OSCARSSON (kd):
          </note>
          <note>
            Herr talman! Den ideella sektorn är viktig och blir allt viktigare
            i framtiden. Det finns anledning att se över möjligheten att hitta
            nya sätt att stödja den. Avdragsgilla gåvor skulle betyda en rejäl
            injektion i den ideella sektorn.
          </note>
          <note>
            Den ideella sektorns arbete ska inte konkurrera eller ersätta
            den offentliga sektorns. Det är ett hälsosamt och viktigt komplement
            till den offentliga sektorns verksamhet. På så sätt får vi mer
            mångfald och trygghet i samhället.
          </note>
          <note>
            Jag beklagar att finansministern inte har gett några klara besked
            när det gäller den ideella sektorns oro för de förändrade momsreglerna.
            Han har heller inte sagt vad det är för fel på de övriga EU-ländernas
            system för avdragsgilla gåvor.
          </note>
          <note>
            Jag anser att detta är ett område där Sverige snarast bör EU-anpassas.
            Övriga 14 EU-länder har denna avdragsrätt i någon form. Sverige
            borde snarast införa avdragsrätt för gåvor till ideella organisationer.
          </note>
          <note>
            Förslaget om att momsbelägga bland annat second hand-verksamhet
            bör, anser jag, genast slängas i papperskorgen.
          </note>
          <note>
            Anf. 150 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Riksdagen har vid ett stort antal tillfällen avslagit
            motioner om avdragsrätt för gåvor till ideella organisationer.
            Riksdagen har haft mycket starka skäl för det.
          </note>
          <note>
            Det finns all anledning att uppmuntra personer som vill ge stöd
            till olika ideella organisationer. Men de pengar som är gemensamma,
            det vill säga skattebetalarnas pengar, bör också beslutas om av
            de gemensamma organen, det vill säga av riksdagen, kommunfullmäktige
            och landstingsfullmäktige, och inte av enskilda individer. Det
            är ett väldigt starkt skäl för att riksdagen har avslagit motionerna
            under årens lopp.
          </note>
          <note>
            Jag kan försäkra Maria Larsson och alla andra att varje alternativ
            ska undersökas mycket noggrant. Jag är ganska optimistisk om att
            det går att hitta lösningar också på den ideella sektorns situation
            som är förenliga med det sjätte mervärdesskattedirektivet. Jag
            tror att det går att finna en lösning. Jag ska mycket noga studera
            alla de remissvar som finns. Som jag sade förut tycker jag att
            det är värdefullt att den ideella sektorn är starkt engagerad
            och för fram sina synpunkter. De kommer att ha stor betydelse
            för den fortsatta hanteringen av frågan.
          </note>
          <note>
            Överläggningen var härmed avslutad.
          </note>
          <note>
            22 § Svar på interpellation 2002/03:380 om prostitution som näringsverksamhet
          </note>
          <note>
            Anf. 151 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Maria Larsson har frågat om jag ämnar vidta några
            åtgärder med anledning av att det är möjligt för en skattemyndighet
            att lämna F-
          </note>
          <note>
            skattsedel för en verksamhet som är olaglig.
          </note>
          <note>
            Interpellationen har ställts mot bakgrund av att en kvinna i
            Halland har fått F-skattsedel för att betala sin preliminära skatt
            när hon uppgav att den näringsverksamhet hon avsåg att ägna sig
            åt var prostitution.
          </note>
          <note>
            Låt mig först göra klart att en F-skattsedel naturligtvis inte
            ska lämnas för brottslig verksamhet. Inkomster från brott ska
            förverkas, inte beskattas.
          </note>
          <note>
            När det gäller prostitution har vi i Sverige valt att kriminalisera
            köparen av sexuella tjänster men inte den prostituerade. På detta
            sätt har vi, utan att ytterligare skuldbelägga de ofta mycket
            utsatta personer som ägnar sig åt prostitution, tydligt markerat
            vårt avståndstagande från det utnyttjande av någon annans svagare
            ställning som köp av sexuella tjänster innebär. Att vi valt denna
            lösning medför att den prostituerade får behålla sina inkomster
            från prostitutionen.
          </note>
          <note>
            Skattelagstiftningen innebär i princip att inkomster som inte
            förverkas och som inte heller är skattebefriade ska beskattas.
          </note>
          <note>
            Jag vill dock erinra om det arbete som pågår inom
          </note>
          <note>
            Justitiedepartementet med att se över reglerna om sexualbrott.
            I betänkandet Sexualbrotten (SOU
          </note>
          <note>
            2001:14) har 1998 års sexualbrottskommitté bland annat föreslagit
            att lagen om förbud mot köp av sexuella tjänster ska arbetas in
            i 6 kap. brottsbalken. Detta förslag aktualiserar bland annat
            frågan om brottsbalkens generella regler om förverkande bör gälla
            även för pengar som har överlämnats vid köp av sexuella tjänster.
          </note>
          <note type="speaker">
            Anf. 152 MARIA LARSSON (kd):
          </note>
          <note>
            Herr talman! Det var en gång en sjuksköterska i
          </note>
          <note>
            Östergötland som ansökte om en F-skattsedel för att starta egen
            verksamhet. Verksamheten är laglig. Men det finns kanske politiska
            motståndare till en sådan verksamhet. Hon fick i alla fall nej
            av skattemyndigheten med hänvisning till att verksamheten inte
            kunde betraktas som "tillräckligt självständig". Fallet prövades
            i länsrätten som fastställde skattemyndighetens beslut.
          </note>
          <note>
            Det var en gång en prostituerad kvinna i Falkenberg som ansökte
            om F-skattsedel för att starta egen verksamhet. Verksamheten är
            olaglig. Men kvinnans verksamhet klassades som övrig serviceverksamhet,
            och hon fick F-skattsedel. Så ser det ut i konungariket
          </note>
          <note>
            Sverige. Detta är en saga som är sann.
          </note>
          <note>
            Finansministern anser i sitt svar att F-skattsedel inte ska ges
            för brottslig verksamhet. Nej, vad bra.
          </note>
          <note>
            Har man då gjort fel på skattemyndigheten i Varberg?
          </note>
          <note>
            Man kollade i och för sig med rättsenheten i Växjö, och där ansåg
            de att verksamheten inte är olaglig.
          </note>
          <note>
            Detsamma sade Riksskatteverket som hänvisade till ett fall i
            Regeringsrätten 1982 som slår fast att prostituerade kan beskattas.
          </note>
          <note>
            När nu kvinnan har fått sin F-skattsedel i sin hand förväntas
            hon kunna ta uppdrag från flera uppdragsgivare, använda egen utrustning,
            bedriva verksamhet med vinst och dra av sina kostnader för intäkters
            förvärvande.
          </note>
          <note>
            Herr talman! Visst blir det lite underligt när köparens svarta
            pengar som betalas som ersättning för olaglig verksamhet plötsligt
            blir vita när de går till säljarens hand för samma olagliga verksamhet.
            Säljaren levererar en verksamhet som ur skattesynpunkt betraktas
            som vit, trots att det handlar om samma verksamhet som betraktas
            som svart från köparens horisont.
          </note>
          <note>
            Svart och vitt blir grått när man blandar dem.
          </note>
          <note>
            Visst känns det här som en verklig gråzon. Detta, finansministern,
            behöver vi klara ut och skapa ett lagrum för. Här behövs lagstiftning.
            Jag tyckte inte det i förra ärendet vi debatterade. Men nu är
            jag inne på att här behövs radikala grepp, och det ganska snabbt.
          </note>
          <note>
            Ska själva tjänsten vara svart eller vit? Vi måste ju bestämma
            oss. Är det rimligt att man kan tjäna pengar och beskattas för
            en verksamhet som är olaglig, få pensionspoäng för den, och så
            vidare? För mig är det dubbelmoral så att det stänker om det.
          </note>
          <note>
            Bosse Ringholm svarar inte på min egentliga fråga i sitt interpellationssvar.
            Han duckar lite grann där.
          </note>
          <note>
            Vad tänker finansministern göra? Tänker han fortsätta att dra
            in skattepengar från prostitutionsverksamhet eller se till att
            något händer? Det är möjligt att detta kan rymmas inom brottsbalken.
            Är det på den vägen finansministern tänker arbeta vidare med förslaget?
            Nu kräver jag att det måste hända saker snabbt.
          </note>
          <note>
            Anf. 153 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Skattemyndigheterna har följt den lagstiftning som
            vi har och har naturligtvis beslutat om F-skattsedel enligt våra
            nu gällande regler. Vad som är dilemmat och komplikationen i den
            här diskussionen handlar ju mer om hur vi ser på prostitutionen
            lagstiftningsmässigt.
          </note>
          <note>
            I mitt svar betonar jag att inom ramen för beredningen av Sexualbrottskommitténs
            betänkande kan det förutses att frågan om hur samhället ska förhålla
            sig till intäkter från prostitution kommer att bli föremål för
            övervägande. Kommitténs förslag att lagen om förbud mot sexuella
            tjänster ska inarbetas i brottsbalken aktualiserar ju bland annat
            frågan om huruvida brottsbalkens generella regler om förverkande
            också bör gälla för pengar som har överlämnats vid köp av sexuella
            tjänster. Det finns alltså skäl att i samband med frågans fortsatta
            beredning hantera också det här dilemmat.
          </note>
          <note type="speaker">
            Anf. 154 MARIA LARSSON (kd):
          </note>
          <note>
            Herr talman! Vi har ju varit överens i den här kammaren om att
            kriminalisera köp av sexuella tjänster. Men i dagsläget är det
            så att om pengarna ska kunna betraktas som olagliga måste varje
            sexköpare tas på bar gärning i varje enskilt fall, åtminstone
            enligt Riksskatteverkets spetsenhet. Det är naturligtvis helt
            orimligt.
          </note>
          <note>
            Dock tycker jag att jag får lite otydliga signaler från regeringen
            i stort. Nu anför Bosse Ringholm en sak. Margareta Winberg har
            tidigare sagt att hon inte är nöjd med sakernas tillstånd, att
            hon vill titta på det.
          </note>
          <note>
            Men hon hänvisar till skattelagstiftningen. Det är där en förändring
            måste ske. Är det brottsbalken eller är det skattelagstiftningen?
            Kanske är det bra att ni inom regeringen talar med varandra om
            den här saken och kommer fram till vilken väg ni måste gå för
            att snabbt arbeta fram ett förslag för att täppa till det hålrum
            som finns.
          </note>
          <note>
            Kanske är det också intressant att lyssna in vad
          </note>
          <note>
            Socialdemokratiska kvinnoförbundet har att säga,
          </note>
          <note>
            Nalin Pekgul. Kvinnoförbundet hörde till de drivande bakom att
            kriminalisera detta med de sexuella tjänsterna, och de har säkert
            synpunkter på vilken väg som är lämpligast att gå. Jag tycker
            att det är olyckligt när regeringen går ut med lite olika signaler
            om hur man vill lösa det här. Det är positivt att man vill hitta
            en lösning, men jag känner mig inte tillfredsställd när det spretar
            åt olika håll.
          </note>
          <note>
            Jag tror att det är oerhört viktigt att man enas om en riktlinje.
            Naturligtvis hjälper vi gärna till med förslag från riksdagens
            sida. Det kommer vi att göra.
          </note>
          <note>
            Men jag förväntar mig också mycket när det nu har uppenbarats
            att regeringen har handlingskraft att faktiskt åstadkomma en förändring
            på det här området, där finansministern och jag tycks vara överens
            om att det behövs en förändring. Min fråga är: Hur ser denna förändring
            ut? Och har regeringen samfällt talat om det här eftersom budskapen
            från olika regeringsmedlemmar ser så olika ut?
          </note>
          <note>
            Anf. 155 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Nej, Maria Larsson, regeringen har inte givit olika
            besked. Regeringen har den mycket bestämda uppfattningen att det
            inte är skattelagstiftningen, F-skattelagstiftningen, som är problemet
            i sammanhanget. Det är precis så som Maria Larsson säger själv,
            att vi är överens i den grundläggande frågan. Det här handlar
            om hur vi kan hantera frågan i anslutning till Sexualbrottskommitténs
            betänkande.
          </note>
          <note>
            Den beredningen av ärendet pågår. Jag tror att det är där vi
            också ska eftersträva en sådan lösning. Om vi är överens i grundfrågan
            tror jag säkert också att vi kan finna en väg ut ur detta dilemma.
          </note>
          <note type="speaker">
            Anf. 156 MARIA LARSSON (kd):
          </note>
          <note>
            Herr talman! Den kvinna som har fått sin F-
          </note>
          <note>
            skattsedel har nu fått en massa jobbiga följdfrågor:
          </note>
          <note>
            Nu vill de att jag förklarar hur jag ska arbeta, och då blir
            det komplicerat, säger hon. Om jag drar av hyreskostnaderna blir
            värden automatiskt kopplare. Om jag ska dra in inkomsterna måste
            kunderna få komma utan att störas av polisen. Kan jag hyra lokal
            av kommunen? Kan jag ha skylt på dörren? Alla dessa frågor visar
            tydligt att det är lite bråttom att komma till rätta med den problematik
            som nu har uppenbarats.
          </note>
          <note>
            Det är vällovligt om det är Sexualbrottskommittén som ska arbeta
            med det här. Då hoppas jag att Bosse
          </note>
          <note>
            Ringholm i sitt sista inlägg nu kan ge mig ett besked om när
            det kommer ett förslag på det här området. Är det kanske så att
            det till och med behövs ett tilläggsdirektiv för att det här ska
            gå med lite hastighet och inte sniglas med alltför mycket? En
            målsättning när det gäller ett lagstiftningsförslag som kan föreläggas
            kammaren tycker jag vore en värdig avslutning på en debatt där
            vi i sak uppenbarligen är överens men där det handlar om att regeringen
            nu måste skynda på för att komma till rätta med någonting som
            har blivit en uppenbar dubbelmoral där regeringen nästintill fungerar
            som hallick eller något.
          </note>
          <note>
            Anf. 157 Finansminister BOSSE RING-
          </note>
          <note>
            HOLM (s):
          </note>
          <note>
            Herr talman! Eftersom vi tycks vara överens i själva grundfrågan
            tycker jag inte att Maria Larsson ska låta undslippa sig den typ
            av okvädningsbegrepp som hon vill klistra på regeringen i sitt
            slutanförande.
          </note>
          <note>
            Jag tycker att det var ganska lågt, faktiskt. Maria
          </note>
          <note>
            Larsson vet ju att regeringen arbetar med stor skyndsamhet i
            den här frågan. Jag tror att det är bättre att
          </note>
          <note>
            Maria Larsson håller sig till sakskälen i fortsättningen. Det
            skulle underlätta frågans hantering.
          </note>
          <note>
            Överläggningen var härmed avslutad.
          </note>
          <note>
            23 § Svar på interpellation 2002/03:400 om ny kemikaliehanteringslagstiftning
            och djurförsök
          </note>
          <note>
            Anf. 158 Miljöminister LENA SOMME-
          </note>
          <note>
            STAD (s):
          </note>
          <note>
            Herr talman! Marietta de Pourbaix-Lundin har frågat mig vilka
            åtgärder jag avser att vidta för att
          </note>
          <note>
            - inte EU:s kemikalielagstiftning ska leda till en ökad användning
            av försöksdjur,
          </note>
          <note>
            - få till stånd en ökad satsning på utvecklingen och valideringen
            av djurfria metoder inom EU,
          </note>
          <note>
            - de internationella processerna för validering och godkännande
            av fria testmetoder ska harmoniseras och snabbas upp,
          </note>
          <note>
            - forskare, veterinärer och djurskydds- och djurrättsorganisationer
            ska ges inflytande över Sveriges ståndpunkt då det gäller EU:s
            nya kemikalielagstiftning.
          </note>
          <note>
            Den 7 maj beslutade kommissionen att lägga ut förslagen till
            ny kemikalielagstiftning (REACH) för en öppen konsultation på
            Internet. Förslaget ligger ute för synpunkter under åtta veckor.
            Under denna period önskar kommissionen bland annat få synpunkter
            på systemets effektivitet och på om förslaget är tekniskt och
            vetenskapligt pålitligt. Efter konsultationen kommer kommissionen
            att ta fram det slutliga förslaget, som därefter kommer att förhandlas
            i rådet och
          </note>
          <note>
            Europaparlamentet.
          </note>
          <note>
            Med anledning av kommissionens kommande Internetkonsultation
            höll Miljödepartementet den 10
          </note>
          <note>
            mars 2003 ett brett informationsmöte för myndigheter, näringsliv,
            frivilligorganisationer etcetera. Informationsmötet var välbesök
            med ca 70 deltagare. Under mötet gavs bland annat information
            om den hearing som ska ersätta remissförfarandet. Hearingen den
          </note>
          <note>
            4 juni 2003 kommer att ge intressenter inklusive forskare, veterinärer
            och djurskyddsorganisationer möjlighet att framföra sina synpunkter,
            skriftligt eller muntligt, på kommissionens konsultationsförslag.
          </note>
          <note>
            Läsanvisningar till förslaget kommer att finnas på
          </note>
          <note>
            Kemikalieinspektionens hemsida. Kommissionens slutliga förslag,
            som troligtvis presenteras i oktober, kommer att remissbehandlas
            på sedvanligt sätt. Naturligtvis är det viktigt att en fortlöpande
            kontakt med forskarsamhället ska bibehållas under det fortsatta
            arbetet med kemikalielagstiftningen.
          </note>
          <note>
            Den av riksdagen antagna proposition 2000/01:65
          </note>
          <note>
            Kemikaliestrategi för Giftfri miljö syftar till att kunskapen
            om kemiska ämnens hälso- och miljöegenskaper ska öka. Sådan kunskap
            erhålls främst genom att testa kemikaliers egenskaper. Dagens
            metoder för att testa kemikaliers hälso- och miljöfarlighet utgörs
            i stor utsträckning av djurförsök. I propositionen anges att det
            är viktigt att Sverige såväl nationellt som inom
          </note>
          <note>
            EU kraftfullt verkar för att testmetoder som begränsar antalet
            djurförsök utvecklas och utvärderas, så att de kan ligga till
            grund för förändrade standarder. Vidare anges att regeringen avser
            att verka för en utvärdering av vilka djurfria testmetoder som
            kan ersätta de metoder som används i dag.
          </note>
          <note>
            Som ett led i arbetet att begränsa antalet djurförsök gav regeringen
            i vårpropositionen 2001 förstärkning till Centrala försöksdjursnämnden
            (CFN) för att främja utvecklingen av alternativa försöksdjursmetoder.
            Till CFN avsattes 5 miljoner kronor 2002, 10
          </note>
          <note>
            miljoner kronor 2003 och 15 miljoner kronor 2004.
          </note>
          <note>
            Det arbete som Sverige bedriver internationellt för att främja
            utvecklingen och harmoniseringen av alternativa testmetoder sker
            främst inom OECD:s testprogram. Kemikalieinspektionen och CFN
            har bland annat anordnat OECD-workshopar under 1996 och
          </note>
          <note>
            2002 där harmoniserade kriterier för att kunna utveckla, utvärdera
            och acceptera alternativa testmetoder har utarbetats. Genom regeringens
            förstärkning till Centrala försöksdjursnämnden har dessutom Sverige
            bland annat kunnat bidra med en svensk expert till OECD:s arbete
            med alternativa testmetoder.
          </note>
          <note>
            EU stöder den verksamhet som syftar till utveckling och utvärdering
            av alternativa testmetoder av kemiska ämnen främst genom inrättandet
            av och finansiellt stöd till ECVAM, European Centre for
          </note>
          <note>
            Validation of Alternative Methods, vid Joint Research Centre
            i Ispra. Jag anser att det arbete som bedrivs vid ECVAM är värdefullt.
            Hittills har ett tiotal alternativa testmetoder genomgått utvärderingar
            med lyckat resultat.
          </note>
          <note>
            Jag välkomnar kommissionens kommande förslag till ny kemikalielagstiftning.
            Lagstiftningen kommer att införa många viktiga nyheter och grundläggande
            förändringar till dagens system där industrins kunskapsbrist framstår
            som ett av de stora problemen. I
          </note>
          <note>
            ett kort och medellångt perspektiv kommer det att behövas fler
            studier på djur för att täcka denna kunskapsbrist. Målsättningen
            är dock att kunskapen om kemikalier i framtiden ska baseras på
            fler djurfria försök, och det är därför viktigt att arbetet med
            att vidareutveckla och utvärdera alternativa testmetoder fortskrider
            nationellt och internationellt.
          </note>
          <note>
            Anf. 159 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! Jag måste nog säga att detta är det mest oengagerade
            svar jag fått som riksdagsledamot under de åtta år jag suttit
            i riksdagen. Jag vet inte om oengagemanget beror på att miljöministern
            inte är engagerad i djurförsöksfrågor eller på att hon inte ser
            sambanden mellan kemikalielagstiftningen och försöksdjur. Jag
            vet inte heller vilket som egentligen är värst: oengagemanget
            eller oförmågan att se dessa samband.
          </note>
          <note>
            Jag vill att vi ska ha bra testmetoder. Jag tycker precis som
            miljöministern att det är bra med den här kemikalielagstiftningen.
            Men jag vill att man ska hitta så mycket alternativa metoder som
            möjligt, det vill säga alternativ till djurförsök.
          </note>
          <note>
            Ingen vet i dag hur många djur som kommer att behöva användas
            i de nya försök som kommer att göras. Är det 10 miljoner djur?
            Är det 50 miljoner djur? Kanske miljöministern vet detta. Vi vet
            dock att en hel del av de här försöken kommer att vara plågsamma
            för djuren. Det är därför jag har ställt fyra frågor till ministern.
          </note>
          <note>
            Första frågan var: Vilka åtgärder avser regeringen att vidta
            för att inte EU:s kemikalielagstiftning ska leda till en ökad
            användning av försöksdjur? Det svar jag fått är att miljöministern
            konstaterar att djurförsöken kommer att öka och så är det med
            det så det får vi väl finna oss i. Det är det svar jag får, och
            det gör mig djupt besviken.
          </note>
          <note>
            Andra frågan var: Vilka åtgärder avser regeringen att vidta för
            att få till stånd en ökad satsning på utveckling och validering
            av djurfria metoder inom
          </note>
          <note>
            EU? Där verkar regeringen inte vara speciellt pådrivande utan
            tycker tvärtom att man inte behöver ta upp den här frågan så mycket.
            Regeringen tycks inte se att det finns ett samband mellan kemikalielagstiftningen
            och djurförsöksfrågorna.
          </note>
          <note>
            Min tredje fråga var: Vilka åtgärder avser regeringen att vidta
            för att de internationella processerna för validering och godkännande
            av djurfria testmetoder ska harmoniseras och snabbas upp? Inte
            får jag mycket svar där heller.
          </note>
          <note>
            Den enda fråga jag får ett svar på är den fjärde:
          </note>
          <note>
            Vilka åtgärder avser regeringen att vidta för att forskare, veterinärer
            och djurskydds- och djurrättsorganisationer ska ges inflytande
            över Sveriges ståndpunkt då det gäller EU:s nya kemikalielagstiftning?
            Jo, det ska vara en hearing den 4 juni. Det är det enda jag får
            svar på.
          </note>
          <note>
            Jag förstår inte varför regeringen är så passiv i denna fråga.
            Miljöministern tar själv upp den proposition som tidigare lagts
            fram till Sveriges riksdag där man pratar om att man ska minska
            antalet djurförsök.
          </note>
          <note>
            Ändå konstaterar miljöministern att de kommer att öka och så
            är det med det. Då ska man väl försöka göra något i EU för att
            komma till rätta med detta tillsammans med alla de länder som
            nu ska börja testa kemikalierna på djur. Jag tycker inte att det
            finns något större intresse från regeringen i den här frågan.
          </note>
          <note>
            Nu ska jag inte göra det komplicerat, men det finns en bilaga
            till kemikalielagstiftningen, bilaga 6, där det framgår att man
            för de kemikalier som ska testas inte behöver någon förhandsprövning
            eller något godkännande av testplanerna. Jag undrar varför det
            är så. Är det regeringens uppfattning att det bör vara så, eller
            ska man göra någonting åt det? På en del andra ställen står det
            att man faktiskt måste godkänna saker innan, men här verkar det
            fritt fram att välja att testa på djur.
          </note>
          <note>
            Miljöministern ser väldigt frågande ut när jag ställer denna
            fråga. Jag skulle dock vilja ha svar på detta och en del annat.
            Som jag sade blir jag faktiskt ledsen när jag läser svaret över
            att miljöministern inte kan uppbåda mer engagemang i den här frågan.
          </note>
          <note>
            Anf. 160 Miljöminister LENA SOMME-
          </note>
          <note>
            STAD (s):
          </note>
          <note>
            Herr talman! Det är tråkigt om Marietta de Pourbaix-Lundin uppfattar
            det på det sättet. Jag har försökt ge ett sakligt svar som grund,
            och det tror jag blir en bra utgångspunkt. Det ska inte uppfattas
            som att vi säger: Ja, det blir fler djurförsök och så är det med
            det. Tvärtom har jag ägnat en stor del av det här svaret åt att
            tala om vilken inställning regeringen har när det gäller försöksdjursfrågorna,
            och det är självklart också den inställning vi driver när vi nu
            tar fram och arbetar med den nya kemikalielagstiftningen.
          </note>
          <note>
            Här finns väldigt tydliga riktlinjer. Det handlar om ett helhetsgrepp
            som ligger i den nya djurskyddslagen. Det är självklart samma
            politik som vi vill driva i EU. Det handlar om att minimera djurs
            lidande. Det handlar om att agera för att alternativa metoder
            ska utvecklas och föras fram. Det handlar om att förhindra onödiga
            djurförsök. Detta är viktiga delar i den diskussion som nu kommer
            att föras om kemikalielagstiftningen.
          </note>
          <note>
            Jag uppfattar det som viktigt att göra klart att det som nu läggs
            fram inte är ett färdigt kommissionsförslag. Det är alltså viktigt
            att alla tar tillfället i akt att nu föra fram sina synpunkter
            på de förslag som föreligger. Det kommer också den svenska regeringen
            att göra.
          </note>
          <note>
            Sedan gäller det vilka regler som ska gälla och den bilaga 6
            som nämndes. Att jag såg lite frågande ut berodde på att utgångspunkten
            ju är att det ska finnas planer, att man ska förklara vad man
            gör och att man ska undvika djurförsök. Delning eller sammanvävning
            av data är en grundpelare här så att man inte utför mer djurförsök
            än nödvändigt, liksom att intensifiera arbetet med att få fram
            alternativa metoder. Här tycker jag att det finns anledning att
            se om vi kan föra fram fler förslag än de som nu föreligger.
          </note>
          <note>
            Det finns förslag om att myndigheter ska gå in och bedöma försöksplanerna,
            och en möjlighet i denna bedömning är att se över de försöksplaner
            som föreslås av företagen så att de inte innehåller onödiga djurförsök.
            Här menar jag dock att det finns anledning att gå fram och se
            om vi på andra sätt kan driva på arbetet med alternativa metoder.
          </note>
          <note>
            När det gäller läkemedelsföretagen har ju de själva bidragit
            och varit aktiva. Jag tycker personligen att det finns anledning
            att ställa krav och framföra förslag när det gäller kemikalieindustrins
            ansvar att själv medverka till att få fram alternativa metoder.
          </note>
          <note>
            Sammanfattningsvis har vi samma linje när vi diskuterar frågorna
            om kemikalielagstiftningen i EU
          </note>
          <note>
            som vi har i Sverige. Den kommer också till uttryck i den svenska
            politiken. Vi har under senare år arbetat hårt med de här frågorna,
            och det är självklart en viktig utgångspunkt när vi nu går in
            i kemikalielagstiftningen med dess mycket svåra processer.
          </note>
          <note>
            Jag tycker också att det är viktigt att vara ärlig.
          </note>
          <note>
            Jag tror inte att vi kan säga i dag hur många djurförsök det
            blir, men vi ska se till att vi får en lagstiftning där vi minimerar
            djurförsöken och där vi får offensiva åtgärder för att få fram
            alternativ. Det har vi ett ansvar för att göra.
          </note>
          <note>
            Anf. 161 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! Jag ska citera något som miljöministern har sagt
            i den här frågan:
          </note>
          <note>
            Vi måste kort tillägga från den politiska sidan att det för oss
            är viktigt att dessa frågor inte ställs mot varandra, det vill
            säga att djurfrågan används emot kemikaliepolitiken. Därför diskuterar
            vi inte alls frågan mycket på våra ministermöten.
          </note>
          <note>
            Det handlar alltså om när Sveriges representanter träffar de
            andra i EU.
          </note>
          <note>
            Då undrar jag: Om man inte tycker att djurförsöksfrågan ska diskuteras,
            hur har då Sveriges regering och miljöministern tänkt påverka
            frågan i EU?
          </note>
          <note>
            Jag måste fråga det. Det är därför jag är så enormt kritisk.
            Såvitt jag har förstått och fått höra under hand har Sverige inte
            gjort någonting, medan andra länder har agerat, Storbritannien
            till exempel. Men Sverige är väldigt passivt.
          </note>
          <note>
            Det måste ju finnas en samordning mellan kemikalielagstiftning
            och EU:s uttalade målsättning att det gäller att begränsa användningen
            av försöksdjur. Då kan inte regeringen vara passiv. Det är ju
            de signaler jag får, att regeringen är passiv i den här frågan.
          </note>
          <note>
            Tvärtom har regeringen världens chans, precis som miljöministern
            säger. Man kan påverka, det här är inget färdigt förslag. Då har
            ju regeringen världens chans. Då kan man inte säga, som miljöministern
            gör här, att man inte får använda de här frågorna mot varandra.
            Försök att se att det är en fördel att de här frågorna kommer
            upp, att man faktiskt kan använda dem tillsammans. När kemikalielagstiftningen
            kommer har man ju världens chans att med underlaget för hur man
            använder djurförsök begränsa dem. Det kan bli ett avstamp för
            en snabbare utveckling för att hitta alternativa metoder och komma
            bort från djurförsök.
          </note>
          <note>
            Man har faktiskt världens chans att göra det. I stället skriver
            miljöministern i sitt svar, som jag sade: Ja, det ökar och så
            får det bli.
          </note>
          <note>
            Jag förväntar mig ett mer konkret svar från miljöministern nästa
            gång hon kommer upp i talarstolen.
          </note>
          <note>
            Vad tänker regeringen göra? Det som jag har fått mig till del
            hittills tyder på att regeringen inte vill, inte tycker att det
            är bra att de här frågorna diskuteras samtidigt. Om man inte tycker
            det kan man inte åstadkomma någonting över huvud taget.
          </note>
          <note>
            Anf. 162 Miljöminister LENA SOMME-
          </note>
          <note>
            STAD (s):
          </note>
          <note>
            Herr talman! Jag har lite svårt att förstå den här invändningen.
            Jag har uttryckt att de här frågorna inte ska ställas mot varandra.
            Jag har fått intrycket att det är precis samma uppfattning som
            Marietta de Pourbaix-Lundin har, att de här två sakerna inte behöver
            ställas mot varandra. Vi behöver inte välja mellan en bra kemikalielagstiftning
            och att ha en bra politik när det gäller försöksdjur. Vi ska försöka
            använda den här möjligheten på ett bra sätt.
          </note>
          <note>
            När jag har uttryckt mig på det sätt som jag gjorde i det citat
            som nu lyfts fram har det varit just därför att kemikaliefrågorna
            är tuffa och svåra frågor just nu. Många vill förhindra att vi
            får en skarp kemikaliepolitik som är viktig både för miljön och
            för människors hälsa. Det är inte bra att man använder försöksdjursfrågan
            för att driva den typen av politik. Jag tror att vi är helt eniga.
            Vi ser inte den motsättningen.
          </note>
          <note>
            Men innan vi har fått fram tillräckligt många bra alternativa
            metoder ska vi också se sanningen i vitögat. Det här blir svårt,
            det blir tufft, därför måste vi jobba med det.
          </note>
          <note>
            När det gäller hur vi arbetar i EU är det ju så att på många
            områden kommer vi framåt, vi är eniga, vi driver frågorna. Så
            är det i fråga om försöksdjur. Vi är med och diskuterar den här
            frågan, men på miljörådsmötena, där jag medverkar och som jag
            hänvisade till, har detta inte varit en kontroversiell fråga.
            Det råder enighet om att vi ska minimera djurförsöken, att vi
            ska minimera djurens lidande och att vi ska genomföra en kemikalielagstiftning
            som är förenlig med en djuretisk hållning som är bra. Därför är
            det inte en huvudfråga.
          </note>
          <note>
            Jag tror alltså att vi kan göra ett bra arbete. Jag tror att
            vi kan göra det tillsammans. Som jag inledde med att säga har
            vi nu en möjlighet att också få en ordentlig debatt om EU:s framtida
            kemikalielagstiftning. Det tycker jag är utmärkt. Jag tror också
            att vi ganska noga behöver gå igenom de lagförslag som nu föreligger
            och se vad de innebär, både när det gäller djurförsöken och när
            det gäller övriga regler som hör hit. De bör granskas och diskuteras
            i detalj. Den chansen har vi nu och den ska vi ta. Alla har möjligheter
            att påverka diskussionen. Regeringen kommer att gå vidare. Vi
            kommer att behandla de här frågorna när kommissionens förslag
            har lagts fram. Jag kommer att fortsätta att verka för att vi
            i EU ska ha samma politik som vi har drivit här hemma, som vi
            har fört fram i vår lagstiftning. Den ska vi också driva i
          </note>
          <note>
            EU så bra som vi kan.
          </note>
          <note>
            Anf. 163 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! Jag hoppas att det kommer att hålla hela vägen,
            så att det inte blir några missförstånd på vägen. Det har det
            varit förut när miljöministern har varit inblandad. Miljöministern
            vet kanske att jag tänker på valfångsten, en fråga som inte slutade
            så lyckligt.
          </note>
          <note>
            Alla som ska vara med och prata om det här i EU
          </note>
          <note>
            bör ha samma direktiv. Man kanske ska ta kemikalielagstiftningen
            som ett avstamp för att minska djurförsöken, trots det som står
            i svaret, där miljöministern konstaterar att de nog kommer att
            öka.
          </note>
          <note>
            Men för att de ska kunna minska måste man faktiskt göra någonting.
            Den här lagstiftningen ska ju träda i kraft vid lite olika tidpunkter.
            Olika undersökningar ska bli klara vid olika tidpunkter. Men för
            att klara att användningen av djurförsök inte ska öka måste vi
            se till att det kommer mer resurser till alternativ. Eller hur?
            Det tror jag att vi är överens om, liksom om att man gör bra utvärderingar
            så att de alternativa metoderna kan användas och att man sprider
            kunskaperna.
          </note>
          <note>
            Jag har läst en del dokument. Där står att man ska
          </note>
          <note>
            - jag översätter encourage - uppmuntra andra och sprida vilka
            alternativa metoder de har använt. Det är ganska vagt. Det kan
            man liksom hålla på. Man behöver inte sprida, så det finns väldigt
            mycket att göra.
          </note>
          <note>
            Som sagt, min förhoppning är att den här debatten har fått miljöministern
            att förstå att det här kan vara ett bra avstamp för att miljöministern
            och vi som svenskar ska göra stora insatser i EU för att pressa
            dem att se sambanden mellan de här två sakerna, kemikalielagstiftningen
            och djurförsöken, att de inte kan behandlas var för sig och att
            man faktiskt måste diskutera frågorna tillsammans. Annars kan
            det här sluta med katastrof.
          </note>
          <note>
            Miljöministern har inte svarat på den fråga jag ställde först,
            hur många djurförsök hon tror att det kommer att röra sig om.
            Är det 10 miljoner eller är det 50 miljoner djur som ska delta
            i djurförsök när den här kemikalielagstiftningen ska komma på
            plats?
          </note>
          <note>
            Anf. 164 Miljöminister LENA SOMME-
          </note>
          <note>
            STAD (s):
          </note>
          <note>
            Herr talman! Låt mig börja med det sista. Jag vill inte spekulera
            om antalet djurförsök, eftersom vi ännu inte ens har fått kommissionens
            hela förslag. Det kommer att bero på hur stora kraven blir på
            undersökningar, försöksplaner och hur många ämnen som kommer att
            omfattas.
          </note>
          <note>
            När det gäller avstampen för fortsättningen vill jag tydliggöra
            att det kan bli så, precis som jag har sagt, att djurförsöken
            inledningsvis ökar. Vi kan inte garantera att det inte blir så.
            Det jag säger är att det här kan bli ett bra avstamp för att verkligen
            komma i gång med de alternativa metoderna, komma framåt på det
            området och att också försöka mobilisera mer resurser. Där har
            jag också sagt att jag tycker att kemikalieindustrin har ett ansvar
            i det arbetet. Det hoppas jag att jag ska kunna driva i den här
            processen.
          </note>
          <note>
            När det gäller industrin ska vi också vara medvetna om att det
            kan finnas problem som vi måste granska noggrannare. Det handlar
            om att det är ämnen som ska prövas av industrin själv. Vi kommer
            att arbeta för att industrin ska samarbeta. Men det är självklart
            att vi ibland kommer att möta problem när det gäller denna önskan
            om att samarbeta. Här gäller det att vi tittar på lagstiftningen
            så att vi får tillräckligt skarpa verktyg för att verkligen se
            till att industrin samarbetar och därmed minimerar antalet försök
            och inte, på grund av att man kanske vill hemlighålla resultat
            eller hålla dem för sig själv, låter bli att dela med sig av resultat.
            Då får vi problem.
          </note>
          <note>
            Jag tror inte att vi ska säga att det här är lätt. Men jag tror
            att vi kan vara eniga om att vi ska arbeta för detta och att vi
            har samma målsättning när det gäller de alternativa metoderna
            och önskan att minimera djurförsöken.
          </note>
          <note>
            Överläggningen var härmed avslutad.
          </note>
          <note>
            24 § Svar på interpellation 2002/03:403 om externhandelns inverkan
            på miljön
          </note>
          <note>
            Anf. 165 Miljöminister LENA SOMME-
          </note>
          <note>
            STAD (s):
          </note>
          <note>
            Herr talman! Helena Hillar Rosenqvist har frågat mig vad jag
            avser att göra för att implementera EG:s direktiv om miljökonsekvensbeskrivningar,
            MKB-
          </note>
          <note>
            direktivet, i svensk lagstiftning och för att de krav på konsekvensanalyser
            vid utbyggnad av handelsanläggningar som finns i plan- och bygglagen,
            PBL, ska efterföljas.
          </note>
          <note>
            Inledningsvis vill jag framhålla att Sverige har ett väl utvecklat
            system för miljökonsekvensbeskrivningar. De krav som MKB-direktivet
            ställer på utformningen av miljökonsekvensbeskrivningar har genomförts
            i och med införandet av miljöbalken. Jag anser att en MKB som
            utarbetats i enlighet med direktivets krav utgör ett strategiskt
            viktigt underlag inför beslut om lokalisering av anläggningar
            som påverkar miljön.
          </note>
          <note>
            I MKB-direktivet anges bland annat att medlemsstaterna ska vidta
            alla nödvändiga åtgärder för att säkerställa att projekt som kan
            antas medföra en betydande miljöpåverkan blir föremål för krav
            på tillstånd och en bedömning av deras påverkan innan tillstånd
            ges.
          </note>
          <note>
            Etableringen av stormarknader prövas i Sverige framför allt enligt
            bestämmelserna i PBL. I samband med prövningen enligt PBL ska
            det göras en miljökonsekvensbeskrivning. I PBL finns det särskilda
            bestämmelser om miljökonsekvensbeskrivningar för detaljplaner.
            En miljökonsekvensbeskrivning enligt
          </note>
          <note>
            PBL ska upprättas om detaljplanen medger en användning av mark
            eller av byggnader eller andra anläggningar som innebär en betydande
            påverkan på miljön, hälsan eller hushållningen med mark, vatten
            och andra resurser. Miljökonsekvensbeskrivningen ska möjliggöra
            en samlad bedömning av den planerade anläggningens, verksamhetens
            eller åtgärdens inverkan på miljön, hälsan och hushållningen med
            mark, vatten och andra resurser.
          </note>
          <note>
            Europeiska kommissionen har nyligen uppmärksammat regeringen
            på att MKB-direktivets krav inte till fullo genomförts i förhållande
            till bland annat etableringen av stormarknader. Regeringen har
            i februari underrättat kommissionen om att de författningsändringar
            som behövs kommer att genomföras.
          </note>
          <note>
            Inom Miljödepartementet arbetar vi för närvarande med denna fråga
            så att det svenska regelverket fullständigt ska komma att överensstämma
            med direktivets krav. Jag ser detta som en mycket angelägen uppgift.
          </note>
          <note>
            Den andra frågeställningen ingår i det uppdrag som givits till
            den parlamentariska kommitté som regeringen tillkallade den 27
            juni 2002 och som har i uppdrag att se över plan- och bygglagstiftningen
            (dir.
          </note>
          <note>
            2002:97). Kommitténs övergripande mål är bland annat att stärka
            plan- och bygglagstiftningens roll som ett instrument för hållbar
            utveckling och att utveckla lagstiftningen så att den får en utformning
            som skapar bättre förutsättningar för en god miljö, byggande av
            bostäder, etablering av handel och övrigt näringsliv liksom för
            annat samhällsbyggande. Även konkurrensaspekterna ska behandlas
            av utredningen.
          </note>
          <note>
            Jag vill avvakta kommitténs förslag innan jag tar ställning till
            eventuella åtgärder som kan behöva vidtas. Men jag kan försäkra
            Helena Hillar Rosenqvist att jag följer utvecklingen när det gäller
            etableringen av nya handelsanläggningar, bland annat i samband
            med den prövning som ankommer på regeringen i överklagade ärenden.
          </note>
          <note>
            Anf. 166 HELENA HILLAR ROSEN-
          </note>
          <note type="speaker">
            QVIST (mp):
          </note>
          <note>
            Herr talman! Först vill jag tacka miljöministern för svaret.
            Sedan vill jag med en gång höra om det inte är dags att införa
            ett moratorium för stormarknader. Det är alldeles utomordentligt
            att miljöministern följer frågorna ordentligt. Det ena ärendet
            efter det andra kommer så småningom upp på regeringens bord, i
            och med att många har insett att det går att överklaga besluten.
            De får rätt.
          </note>
          <note>
            Detta har visat sig i ett beslut som regeringen har fattat om
            det färska exemplet från Örebro. Örebro kommuns planer för ett
            nytt shoppingcentrum upphävdes av regeringen så sent som i april
            i år. Vad jag förstår berodde det på att kommunen inte hade gjort
            tillräckliga konsekvensutredningar. Nu kommer fler ärenden: Södertälje,
            Karlstad, och jag tror att det finns ett ärende i Östersund och
            Krokom. Borlänge kommun har också varit aktuell.
          </note>
          <note>
            Jag har fastnat lite för Örebroärendet. Jag tyckte att det var
            oerhört intressant att ta del av det. Det finns en otroligt bra
            och förmodligen genomgående utredning av Boverket, där många aspekter
            har tagits upp och där man pekar på hur man borde göra. Därför
            är det intressant att se hur man pekar på att det viktiga i dessa
            ärenden är att tillgodose en långsiktigt hållbar utveckling. Det
            har vi pratat om så mycket i det här landet, bland annat i regeringsförklaringen
            1996.
          </note>
          <note>
            Boverket hänvisar också till det i sitt yttrande. Det kom en
            skrivelse om ekologisk hållbarhet 1997. Där sades att samhällsplaneringen
            ska präglas av varsamhet och av en helhetssyn bland annat genom
            att utveckla samordningen, boendedemokratin och kvinnoperspektivet.
          </note>
          <note>
            Man vill uppnå en god bebyggd miljö. Det är ett av de 15 miljökvalitetsmålen,
            som vi är väldigt eniga om. Stadsmiljörådet har i sin agenda för
            staden också skrivit om det kommunala planmonopolet, något som
            man anser i stort sett inte fungerar. Kommunerna har det huvudsakliga
            ansvaret för den fysiska planeringen, men vad som är framför allt
            angeläget är att utveckla den mellankommunala och regionala samordningen
            i frågorna.
          </note>
          <note>
            Jag skulle vilja att miljöministern utvecklar svaren lite grann.
            Jag vet att det är utredningar på gång, men jag skulle vilja se
            vad man gör nu.
          </note>
          <note>
            Anf. 167 Miljöminister LENA SOMME-
          </note>
          <note>
            STAD (s):
          </note>
          <note>
            Herr talman! Jag förstår att det kan vara tröttsamt att höra
            oss tala om utredningar. Ändock är vår bedömning i dagsläget att
            det är klokt att invänta det uppdrag som vi så nyligen har givit
            Plan- och bygglagskommittén i juni 2002 där externa köpcentrum
            är ett av de explicita uppdragen.
          </note>
          <note>
            Frågan om moratorium har jag besvarat tidigare i kammaren. Min
            bedömning är att även ett moratorium kräver att man tänker igenom
            hur det ska vara utformat. Vi bedömer att det i dagsläget är bättre
            att vi nu går fram den utredningsväg vi har gentemot att förändra
            lagstiftningen i den mån det behövs för att bättre tillgodose
            en hållbar utveckling i plan- och bygglagstiftningen.
          </note>
          <note>
            När det gäller externa köpcentrum kan jag konstatera att länsstyrelserna
            har blivit mera aktiva under senare tid. Det är alldeles utmärkt.
            Redan i dagens plan- och bygglagstiftning har vi tillräckliga
            styrmedel. Det är inte så mycket en fråga om otillräcklig lagstiftning
            som om hur lagstiftningen tillämpas.
          </note>
          <note>
            Länsstyrelser kan ingripa, och bör ingripa, och se till bland
            annat mellankommunal samordning. Kommunerna bör se till även miljöintressena
            och göra ordentliga miljökonsekvensbeskrivningar och så vidare.
          </note>
          <note>
            Det är glädjande att vi nu får alltfler ärenden på vårt bord.
            Det är nämligen ett tecken på att länsstyrelserna har blivit mer
            aktiva, att överklaganden kommer, att vi får en möjlighet att
            indikera med våra beslut vilken kvalitet vi vill ha på miljökonsekvensbeskrivningar.
            Nu kommer vi att få en möjlighet både genom översynen av plan-
            och bygglagstiftningen och genom att vi inför EU-direktivet om
            miljökonsekvensbeskrivningar fullt ut när det gäller externa köpcentrum.
          </note>
          <note>
            Jag kan avsluta med att säga att jag kommer att fortsätta följa
            detta genom att vi är aktiva i de enskilda ärendena. Vi kommer
            också att vara aktiva och följa utredningens arbete och så snart
            det är möjligt fånga upp de förslag som kommer och agera på det
            sätt som vi ser är nödvändigt.
          </note>
          <note>
            Anf. 168 HELENA HILLAR ROSEN-
          </note>
          <note type="speaker">
            QVIST (mp):
          </note>
          <note>
            Herr talman! Bakgrunden till interpellationen är den för närvarande
            höga takten på utbyggnader. Enligt en undersökning av Svenska
            Naturskyddsföreningen gjord i juni 2002 fanns det utbyggnadsplaner
            i
          </note>
          <note>
            59 kommuner. Fler lär vara på gång. Om alla har lika bristfälliga
            underlag kommer regeringen snart att ha en mängd ärenden av det
            slaget på bordet. Det är bra om även länsstyrelserna är inblandade.
            Även deras beslut kan överklagas. Det är bra att det här har uppmärksammats
            och att det kommer in överklaganden.
          </note>
          <note>
            Är det så säkert, miljöministern, att EU-
          </note>
          <note>
            kommissionen låter sig nöja med den svenska regeringens hänvisning
            till pågående utredningar? Förväntar man sig helt enkelt inte
            att regeringen inför en lagändring som innebär till exempel att
            det krävs tillstånd enligt miljöbalken för externhandelsyta på
            över 1 500 kvadratmeter? Det är en sådan sak som man kan göra
            ganska snart.
          </note>
          <note>
            Naturvårdsverket konstaterar i ett remissvar i december 2002
            att det finns brister i det svenska regelverket i förhållande
            till rådets direktiv. Det finns alltså direktiv ända från 1985,
            som är justerat 1997
          </note>
          <note>
            och 2001. Det gäller för övrigt inte bara plan- och bygglagen
            utan också fastighetsbildningslagen och skogsvårdslagen, som saknar
            krav på miljökonsekvensbeskrivningar enligt reglerna i 7 kap.
            i miljöbalken. Naturvårdsverket konstaterar att det kommer att
            krävas en tydligare koppling mellan dessa lagar för att uppfylla
            MKB-direktivets krav. Dessa shoppingcenter och vidhängande parkeringsplatser
            ingår definitivt i det här.
          </note>
          <note>
            Jag konstaterar att regeringen lämnade ett svar den 13 februari
            2003 där man hänvisar till de lag- och förordningsändringar som
            man ska göra. Men frågan är: När kommer de? Och låter sig EU-kommissionen
            nöja?
          </note>
          <note>
            Anf. 169 Miljöminister LENA SOMME-
          </note>
          <note>
            STAD (s):
          </note>
          <note>
            Herr talman! Låt mig klarlägga detta med EU-
          </note>
          <note>
            direktivet. Vi är helt eniga om att detta är en brist i svensk
            lagstiftning som ska åtgärdas snarast möjligt.
          </note>
          <note>
            Det är det som vi har meddelat EU-kommissionen.
          </note>
          <note>
            Arbetet pågår som bäst just nu. Vi ska snart skicka in ytterligare
            information till kommissionen om när vi beräknar vara klara med
            dessa förändringar. Målsättningen är att detta ska vara infört
            i svensk lagstiftning den 1 juli 2004.
          </note>
          <note>
            När det gäller just detta EU-direktiv råder det inget tvivel
            om att vi arbetar direkt med att införa detta.
          </note>
          <note>
            Jag tror att det räcker som svar på frågan om EU-
          </note>
          <note>
            direktivet.
          </note>
          <note>
            Anf. 170 HELENA HILLAR ROSEN-
          </note>
          <note type="speaker">
            QVIST (mp):
          </note>
          <note>
            Herr talman! Det kan det göra. Det var i alla fall klart besked
            om ett datum. Men vad kommer det att stå i det här? Kommer man
            helt enkelt att göra ett tillägg? Vi skulle redan nu kunna enas
            om att i 2 kap.
          </note>
          <note>
            i plan- och bygglagen göra ett tillägg om att främja miljökvalitetsmål.
            Det är snarare små saker som man skulle kunna göra under tiden.
          </note>
          <note>
            Vi ser ändå att det här kommer att dröja ett tag, och jag är
            ängslig för att det kommer att ske alldeles för många stormarknadsetableringar
            under tiden. Till dess skulle jag ändå vilja att man återigen
            prövar möjligheten att genomföra ett tillfälligt moratorium, medan
            vi väntar på den här lagstiftningen.
          </note>
          <note>
            Anf. 171 Miljöminister LENA SOMME-
          </note>
          <note>
            STAD (s):
          </note>
          <note>
            Herr talman! Låt mig säga att jag i dag inte kan säga exakt hur
            vi kommer att utforma detta lagförslag. Det kommer att finnas
            kring halvårsskiftet, och då kommer det att gå ut på remiss.
          </note>
          <note>
            Regeringen kommer inte att lägga fram något förslag om moratorium,
            utan vi arbetar så snabbt vi kan och inväntar Plan- och bygglagskommitténs
            förslag.
          </note>
          <note>
            Låt mig avslutningsvis säga att det finns andra goda tecken på
            förändringar, som jag ser det. En sådan förändring är att vi har
            fått nyetablering av en ny typ av affärskedjor i Sverige, som
            Lidl och Netto.
          </note>
          <note>
            De är inte externetableringar utan etablerar sig i centrala lägen,
            men de bidrar till att stärka konkurrensen.
          </note>
          <note>
            Detta tycker jag är utmärkt, eftersom vi i debatten har haft
            en sammanblandning mellan externa köpcenter och konkurrensfrågor,
            där det har funnits en uppfattning om att en generös attityd till
            externetableringar skulle innebära att vi förbättrade priskonkurrensen
            i
          </note>
          <note>
            Sverige.
          </note>
          <note>
            Jag har vid flera tillfällen ifrågasatt att det verkligen skulle
            finnas en sådan koppling mellan just externa köpcenter och prispress.
            Vi får nu se en alternativ utveckling. Jag hoppas att också detta,
            tillsammans med den debatt som nu förs och den utökade aktivitet
            som länsstyrelserna visar, ska bidra till att fler kommuner intar
            en mer öppen och problematiserande attityd till etablering av
            externa köpcenter och ser på alternativa möjligheter och också
            arbetar på ett mer grundläggande sätt med miljökonsekvensbeskrivningar.
          </note>
          <note>
            Överläggningen var härmed avslutad.
          </note>
          <note>
            25 § Svar på interpellation 2002/03:376 om individuellt kompetenssparande
          </note>
          <note>
            Anf. 172 Statsrådet HANS KARLS-
          </note>
          <note>
            SON (s):
          </note>
          <note>
            Herr talman! Stefan Attefall har frågat mig vilka åtgärder jag
            avser att vidta för att ett system för individuellt kompetenssparande
            snarast möjligt ska kunna införas, i enlighet med riksdagens beslut.
          </note>
          <note>
            Den riktlinjeproposition om ett system för individuell kompetensutveckling
            som riksdagen tog ställning till den 12 juni förra året innehöll
            ett betydande antal öppna frågor. Jag redovisade i mitt tidigare
            svar på Stefan Attefalls fråga från februari i år innebörden av
            dessa. Jag vill nu fördjupa den redovisningen.
          </note>
          <note>
            En första central fråga har gällt systemets organisation. Den
            handlar om hur de olika nödvändiga myndighetsfunktionerna ska
            utformas. I en rapport från Statskontoret i augusti 2002 presenterades
            utan något förord inte mindre än sex olika möjliga modeller. I
            den fortsatta värderingen av dessa, bland annat i valet mellan
            att använda sig av befintliga myndigheter och att bilda en ny
            myndighet, har det visat sig besvärligt att lösa samordningen
            mellan de olika myndighetsfunktionerna och hur olika beslut ska
            fattas bland annat med hänsyn till ärendemängd och rättssäkerhet.
            Det skulle krävas en betydligt mer omfattande och kostnadskrävande
            byråkrati än vad som ursprungligen antagits.
          </note>
          <note>
            En andra central fråga har gällt skattereglerna för systemet.
            Efter remittering av en promemoria i början av juli 2002 har arbetet
            fortsatt bland annat med att hantera de frågor som uppkommer när
            sparare tillfälligt eller permanent flyttar från Sverige. Svårigheterna
            består bland annat i att på ett tillfredsställande sätt minimera
            möjligheterna till obefogade skatteundandraganden utan att det
            kommer i konflikt med EG-
          </note>
          <note>
            rätten och den fria rörligheten inom EU.
          </note>
          <note>
            En tredje öppen fråga har gällt utformningen av den kompetenspremie
            i form av en skattereduktion som ska ges när kompetensutveckling
            sker. Det har handlat om avgränsningen av premieberättigade utbildningar
            - bland annat mot bakgrund av önskemålet att undvika missbruk
            av systemet.
          </note>
          <note>
            I förhållande till de bedömningar som kunde göras i riktlinjepropositionen
            har det också visat sig att betydande extrakostnader skulle uppkomma
            utan att dessa bidrar till reformens mål. Exempelvis skulle alla
            högskolestuderande i de enligt riktlinjepropositionen "godkända"
            åldersklasserna 25-64 år kunna erhålla kompetenspremie.
          </note>
          <note>
            Här aktualiseras en svår avvägning, då å ena sidan systemet utan
            ytterligare avgränsningar skulle spränga de offentlig-finansiella
            ramarna. Å andra sidan skulle de nödvändiga avgränsningarna göra
            systemet mindre attraktivt för den enskilde individen och i otillräcklig
            omfattning bidra till det grundläggande målet - att stimulera
            kompetensutveckling i arbetslivet.
          </note>
          <note>
            En sista öppen fråga har gällt formerna för arbetsgivarens medverkan
            i systemet. Redan i riktlinjepropositionen identifierades ett
            antal besvärliga delfrågor. I det fortsatta arbetet har det också
            exempelvis visat sig svårt - annat än till priset av komplicerade
            regler - att utforma systemet så att man undviker betydande skattebortfall
            utan någon koppling till kompetensutveckling.
          </note>
          <note>
            Mot bakgrund av konstaterade svårigheter är det inte möjligt
            och ansvarsfullt att introducera ett system den 1 juli 2003. Regeringen
            konstaterade också i finansplanen till 2003 års ekonomiska vårproposition
            att beredningen fortsätter. Arbete med inriktning att finna alternativa
            lösningar bedrivs nu i Regeringskansliet. De grundläggande mål
            riksdagen ställt sig bakom ligger fast. De finansiella medel som
            avsatts som en del av den gröna skatteväxlingen kommer att användas
            för att finansiera de förslag om kompetensutveckling som regeringen
            återkommer med under mandatperioden.
          </note>
          <note>
            Då Stefan Attefall, som framställt interpellationen, anmält att
            han var förhindrad att närvara vid sammanträdet medgav förste
            vice talmannen att Maria Larsson i stället fick delta i överläggningen.
          </note>
          <note type="speaker">
            Anf. 173 MARIA LARSSON (kd):
          </note>
          <note>
            Fru talman! I dag är det den 26 maj. Om drygt en månad skulle
            vi haft ett individuellt kompetenssparande iscensatt i Sverige.
            Vi har väntat länge.
          </note>
          <note>
            2000 var utredningen klar, som skulle ligga till grund för införandet
            av systemet. Inte förrän 2002
          </note>
          <note>
            kom det en proposition, den som vi länge hade väntat på. Vi hade
            faktiskt längtat efter den därför att den här formen av sparande
            behövs i Sverige i dag. Propositionen visade sig bara bli en inriktningsproposition.
            Slutförslag skulle komma senare, och så skulle införandet ske
            den 1 juli 2003. Pengar har funnits avsatta på Riksgäldens konto
            i tre år där de har skvalpat runt, men det finns inget system.
          </note>
          <note>
            Det är regeringen själv som har satt tidsagendan, och det måste
            väl vara en katastrofalt dålig planering när vi nu i maj kan konstatera
            att det inte kommer något system till den 1 juli. Det finns inte
            ens ett datum för när det slutgiltiga förslaget ska föreläggas
            riksdagen för beslut. Det här är värt en allvarlig kritik, med
            tanke på att regeringen själv sätter agendan.
          </note>
          <note>
            Att man inte kan leva upp till det här är dålig planering. När
            man lade fram propositionen 2002 borde man ha förutsett alla de
            tekniska problem som statsrådet i dag räknar upp i sitt svar till
            mig. Vad hände egentligen mellan 2000-utredningen och propositionen
            som kom 2002? Då skulle man ha gjort all inventering som är nödvändig
            för att kunna lägga fram ett slutgiltigt förslag. Varför skedde
            inte det? Det var två år som gick till spillo. Varför höll inte
            planeringen? Varför dröjer förslaget? Huvudfrågan i dag är naturligtvis:
            När kommer det?
          </note>
          <note>
            Jag tycker att hela det här förslaget och alla de förklaringar
            som finns i svaret tyder på att det planeras för ett väldigt centralistiskt
            och detaljstyrt system.
          </note>
          <note>
            Det finns en rädsla för att någon ska utnyttja det på ett otillbörligt
            sätt, och därför måste man kringgärda det med ett regelverk som
            blir så rigoröst att ingen kommer att vare sig vilja eller kunna
            använda det.
          </note>
          <note>
            Det är risken som jag kan se utifrån vad som finns angivet i
            svaret.
          </note>
          <note>
            Man vill uppenbarligen bygga upp en egen myndighet. Vi har ju
            sett hur lång tid det tar, och det kommer inte att vara en snabbare
            väg för att införa det här systemet. Varför inte utnyttja den
            potential som redan finns i banker och finansinstitut som hanterar
            den här typen av inbetalningar på ett sådant sätt att det inte
            vore några svårigheter för dem att inlemma det här systemet? Dessutom
            vore de naturliga marknadsförare av systemet.
          </note>
          <note>
            Jag tycker att det verkar vara räddhågsenhet och finn-fem-fel-kulturen
            som präglar regeringens dröjsmål. När kommer förslaget, Hans Karlsson?
          </note>
          <note>
            Anf. 174 Statsrådet HANS KARLS-
          </note>
          <note>
            SON (s):
          </note>
          <note>
            Fru talman! Förslaget kommer under mandatperioden, Maria Larsson,
            precis som angivits i vårpropositionen.
          </note>
          <note>
            När jag tillträdde och hade verkat ett par månader stod det klart
            för mig att det på grund av de skäl, svårigheter, som jag har
            räknat upp, knappast skulle bli möjligt att lägga fram något förslag
            till den 1 juli i år. Jag tycker att det finns skäl att ha respekt
            för att svårigheterna med de förslag och tankegångar som fanns
            måste lösas. Jag tror inte heller att Maria Larsson tycker att
            det vore bra med lättsinnigt genomtänkta lösningar, utan man måste
            när det gäller en så här viktig fråga kunna garantera rättssäkerhet.
          </note>
          <note>
            Bara för att försäkra Maria Larsson om att ambitionen att göra
            detta finns hos regeringen skulle jag i korthet vilja säga följande:
          </note>
          <note>
            Trots de här svårigheterna att fullfölja vissa inslag i propositionen
            har vi inte i regeringen förändrat synen på det grundläggande
            målet för en reform som riksdagen har ställt sig bakom. Behovet
            av förbättrad kompetensutveckling kvarstår och kräver åtgärder.
          </note>
          <note>
            I den snabba strukturomvandlingen är man i högsta grad beroende
            av att arbetskraften har hög kompetens. Kunskapskraven ökar inom
            alla branscher och på alla nivåer. I Sverige är andelen högskoleutbildade
            relativt hög inom den offentliga sektorn men betydligt lägre inom
            stora delar av näringslivet. Utbildningsnivån är generellt sett
            lägre i små företag.
          </note>
          <note>
            Små företag har också svårare att avsätta tid för kompetensutveckling
            på grund av sitt starkare beroende av enskilda anställda. Samtidigt
            är det främst personer med kort utbildning som drabbas av uppsägningar.
            Tyvärr har arbetslösa personer över 50 år med kort utbildning
            svårigheter att komma tillbaka till arbete igen. Ett ökat inslag
            av kompetensutveckling i arbetslivet är därför avgörande för att
            företagen ska kunna klara konkurrensen och så att individerna
            kan säkra sin ställning på arbetsmarknaden.
          </note>
          <note>
            Ett ökat offentlig åtagande när det gäller att öka omfattningen
            av kompetensutvecklingen, förutom att stärka individen, bidrar
            till att förebygga arbetslöshet och förtidspensioneringar. Behoven
            finns alltså där.
          </note>
          <note>
            Intäkterna från de energiskattehöjningar som gjordes som en del
            av den gröna skatteväxlingen har löpande avsatts för att finansiera
            kommande åtgärder.
          </note>
          <note>
            Genom förslag i årets ekonomiska vårproposition kommer det att
            sättas av 2,3 miljarder i år.
          </note>
          <note>
            Emellertid visar erfarenheterna från arbetet inom
          </note>
          <note>
            Regeringskansliet, efter det att riksdagen fattat beslut om riktlinjepropositionen,
            att det är angeläget att åtgärderna utformas på ett så effektivt
            sätt som möjligt så att de tillgodoser de behov som vi har identifierat
            i det här arbetet. Det är också viktigt att kommande förslag blir
            enkla och överskådliga så att det inte blir krångligt för de individer
            och de företag som ska delta. Frågan och behoven är för viktiga
            för att förfuskas.
          </note>
          <note>
            Regeringen kommer under mandatperioden att återkomma med förslag
            om förbättrade villkor för kompetensutveckling. De grundläggande
            intentionerna i riktlinjepropositionen ska alltså fullföljas.
          </note>
          <note type="speaker">
            Anf. 175 MARIA LARSSON (kd):
          </note>
          <note>
            Fru talman! Det finns skäl att ha respekt för att en nytillträdd
            minister kan få en fråga på halsen. Men det finns inte skäl att
            ha respekt för att regeringen sätter tidsgränser som man inte
            själv kan uppfylla.
          </note>
          <note>
            Det skulle jag noga vilja påtala.
          </note>
          <note>
            Behoven finns självklart. Det är därför jag står här och agiterar
            så kraftfullt för att förslaget ska komma till stånd så snart
            som möjligt. Om detta behöver jag inte övertygas. Jag tror att
            jag är mer angelägen än statsrådet om att få det här till stånd.
          </note>
          <note>
            Det sätts av pengar. Ja, men till vilken nytta? De skvalpar runt.
            De behövs ute i näringslivet bland de människor som behöver kompetensutvecklas
            för att kunna behålla sina jobb och för att kunna möta framtiden.
            Vi halkar efter som kunskapsnation, och det här är en av de ingredienser
            som är nödvändiga för att
          </note>
          <note>
            Sverige ska vara konkurrenskraftigt i framtiden. Det är självklart.
            Jag tror att vi är överens om de sakerna.
          </note>
          <note>
            Det är därför som förslaget måste fram. Regeringen har misslyckats
            med att hålla sina egna tidsgränser, och det är oförlåtligt i
            en sådan här viktig fråga.
          </note>
          <note>
            Man vinner tid om man struntar i att försöka utveckla en egen
            myndighet. Använd de kanaler som redan är etablerade för att sjösätta
            systemet, och gör det enkelt! Jag har förslaget här i form av
            en gemensam borgerlig motion. Där skissar vi på ett förslag med
            en betydligt större enkelhet, där man använder de finansiella
            institut som finns redan i dag. Jag ska med glädje lämna över
            den till statsrådet efteråt.
          </note>
          <note>
            Jag tror också att man måste tänka på att beloppsgränsen inte
            ska vara för låg. Det förslag som det skissas på riskerar att
            bli ett förslag på marginalen, som ingen tycker blir intressant.
            Det handlar om något slags rättviseperspektiv som blir obegripligt
            om vi vill uppnå en aktivt kompetensutveckling för människor i
            näringslivet.
          </note>
          <note>
            Låt inte tanken att ingen får missbruka något system bli så utslagsgivande
            att det blir ett system som inte är till någon nytta! Beloppen
            får inte vara för små om man ska kunna använda dem på ett aktivt
            och kvalificerat sätt.
          </note>
          <note>
            Dessutom tror jag inte att man behöver vara så rädd för att begränsa
            friheten i det här systemet. Gör som med pensionssystemet! Omgärda
            det men ungefär samma regelverk! Det regelverket går också att
            applicera på det här systemet. De pengar som inte används kan
            gå in i pensionssystemet i stället. Då kommer pengarna till nytta
            den vägen. Sparandet har inte varit negativt.
          </note>
          <note>
            Jag tycker att det är trist att förslaget inte sjösattes
          </note>
          <note>
            2002 samtidigt som SPP-pengarna regnade över Sveriges arbetsgivare
            i form av 36 miljarder. Det hade varit ett utmärkt tillfälle för
            arbetsgivarna att göra en rejäl satsning på kompetenskonton från
            början. Tänk vilken möjlighet det hade varit om det här hade haft
            en snabbare väg genom Regeringskansliet! Nu gick inte det.
          </note>
          <note>
            Jag beklagar också att majoriteten hittills inte har varit beredd
            att lyssna på vad vi i oppositionen har haft att säga i den här
            frågan, trots att både SACO och
          </note>
          <note>
            TCO har uppmanat och uppmuntrat till detta. Jag tror att detta
            behöver göras till en bred lösning. Därför ska jag, som sagt,
            med nöje lämna över den borgerliga motionen på området. Mycket
            av det trassleri som statsrådet anför i sitt svar skulle säkert
            kunna strykas och sållas bort med hjälp av en sådan här motion
            där man väljer ett enklare system.
          </note>
          <note>
            Överläggningen var härmed avslutad.
          </note>
          <note>
            26 § Svar på interpellation 2002/03:328 om de förtroendevaldas
            roll i samband med strejker
          </note>
          <note>
            Anf. 176 Statsrådet HANS KARLS-
          </note>
          <note>
            SON (s):
          </note>
          <note>
            Fru talman! Jörgen Johansson har frågat mig hur jag avser att
            agera för att tydliggöra de förtroendevaldas roll och skyldigheter
            i samband med strejker som direkt berör den förtroendevaldes ansvarsområde.
          </note>
          <note>
            Jag vill inledningsvis klargöra att jag i egenskap av statsråd
            inte kan uttala mig om vem som är att betrakta som strejkbrytare
            i det enskilda fallet.
          </note>
          <note>
            En grundläggande princip i den svenska arbetsmarknadsmodellen
            är att staten så långt som möjligt ska förhålla sig neutral i
            konflikter mellan arbetsgivare och arbetstagare. Staten har lagreglerat
            vissa grundläggande spelregler för arbetskonflikter. Själva rätten
            att vidta stridsåtgärder är grundlagsfäst. Regler om bland annat
            varsel och fredsplikt finns i medbestämmandelagen. Arbetsmarknadens
            parter agerar inom ramen för dessa spelregler. Aktörerna i en
            arbetskonflikt ska dessutom följa god sed på arbetsmarknaden.
            Det innebär bland annat att dessa aktörer ska respektera de grundläggande
            reglerna för arbetskonflikter, respektera varandras roller och
            inte heller försvåra lösningen av en konflikt.
          </note>
          <note>
            Vem som är att definiera som strejkbrytare är en fråga för den
            organisation som vidtagit stridsåtgärder.
          </note>
          <note>
            Frågan är inte lagreglerad och därmed är inte heller strejkbryteri
            något rättsligt fastställt begrepp. Det är parterna som fastställer
            reglerna för arbetskonflikter, liksom eventuella undantag och
            dispenser. I det kommunala huvudavtalet finns bland annat en så
            kallad undantagskrets angiven som omfattar förvaltningschef eller
            motsvarande samt arbetstagare som företräder arbetsgivaren i kollektivavtalsförhandlingar.
            Vidare undantas visst skyddsarbete.
          </note>
          <note>
            Med hänsyn till att strejkbryteri helt faller under arbetsmarknadsparternas
            ansvarsområde har regeringen inte för avsikt att vidta någon åtgärd
            för att tydliggöra de förtroendevaldas roll i samband med arbetskonflikter.
          </note>
          <note type="speaker">
            Anf. 177 JÖRGEN JOHANSSON (c):
          </note>
          <note>
            Fru talman! Jag tackar för svaret på min interpellation, om det
            nu är ett svar. Min fråga till statsrådet handlade om hur statsrådet
            avsåg att agera för att tydliggöra de förtroendevaldas roll i
            samband med strejk. På den frågan har statsrådet svarat att han
            inte avser att vidta någon åtgärd. Jag tycker att det är märkligt.
          </note>
          <note>
            Sveriges riksdag är Sveriges lagstiftande församling. Är det
            så att inte ens våra statsråd kan referera lagen och tydliggöra
            den är vi verkligen illa ute. När jag läste svaret första gången
            funderade jag om det var ett statsråd eller en LO-företrädare
            som gav svaret. Jag blev uppriktigt sagt besviken över svaret.
          </note>
          <note>
            Ett förtroendemannauppdrag är ett hedersuppdrag.
          </note>
          <note>
            Det är ett uppdrag att på befolkningens vägnar fullgöra en uppgift.
            Människor blir valda i allmänna val för att fullgöra det här förtroendeuppdraget.
          </note>
          <note>
            I dag kan vi konstatera att många som fullgör sitt uppdrag blir
            förföljda. Deras anhöriga blir förföljda.
          </note>
          <note>
            En av orsakerna är att de tydliga signalerna om vad som är rätt
            och fel i den här frågan inte ges. Det var det som jag ville klara
            ut med min interpellation.
          </note>
          <note>
            Hemma i min kommun förföljs till exempel tekniska nämndens vice
            ordförande när han hämtar posten och kör den till rådhuset. Av
            någon oförklarlig anledning är hans hjul lösskruvade när han kommer
            ut från rådhuset och ska åka därifrån. En annan förtroendevalds
            sjuåriga dotter, notera sjuåriga dotter, blir kallad djävla svartfotsunge
            i skolan. Är det så här vi ska ha det?
          </note>
          <note>
            Det är alltså människor som i allmänna val blivit valda för att
            fullfölja en uppgift som behandlas på det här sättet. Och ingen
            kan eller vill ge de rätta signalerna om vad som är rätt och fel
            och hur man ska agera i de här sammanhangen.
          </note>
          <note>
            Statsrådet säger att det är upp till parterna att klara konflikten,
            och det är givetvis rätt. Vilka är då parterna? Den ena parten
            är givetvis Kommunal i det här fallet. Men vem är den andra? Ja,
            det är givetvis kommuner och landsting. Det är de som är arbetsgivare.
            Vilka är det då personifierat? Vi kan konstatera att ansvaret
            för den kommunala verksamheten ligger hos våra förtroendevalda.
            Det är våra förtroendevalda som är arbetsgivare. En arbetsgivare
            kan aldrig betraktas som strejkbrytare i en konflikt. Det är så
            jag tycker att statsrådet kanske borde ha svarat på den här frågan.
          </note>
          <note>
            En arbetskonflikt är en strid mellan två olika berättigade parter.
            Det här är en självklarhet i svenskt arbetsliv. Förtroendevalda
            i styrelser och nämnder är de anställdas motpart och kan därför
            lika lite som andra arbetsgivare, exempelvis inom det privata
            näringslivet, vara neutrala i en arbetskonflikt. På många håll
            i landet har kommunalare, förtroendevalda och medier frågat sig
            vad som egentligen gäller på det här området. Statsrådet tänker
            inte ge svaret, trots att lagen är tämligen tydlig, som jag ser
            det.
          </note>
          <note>
            Det är ändå tur att det finns några som rätar ut frågetecknen.
            Det har Kommunförbundet gjort och gett klara riktlinjer. Man har
            bland annat skrivit till
          </note>
          <note>
            Kommunals ordförande och betonat detta. Man skriver: Vi förutsätter
            att båda parter, med respekt för varandras roller, agerar i överensstämmelse
            med vad som är god sed och praxis vid en arbetsmarknadskonflikt.
          </note>
          <note>
            Herr talman! Jag är övertygad om att fadern till den sjuåriga
            flickan som blev kallad djävla svartfotsunge knappast är nöjd
            med vad hans partikamrat statsrådet svarar på min interpellation.
            Viss tröst kanske den här personen kan få från en annan partikamrat
            han har, nämligen Åke Hillman, som mycket tydligt har sagt att
            det är den förtroendevaldes uppgift att ta sitt ansvar och fullfölja
            sitt uppdrag.
          </note>
          <note>
            Jag är som sagt besviken över svaret på min interpellation.
          </note>
          <note>
            Anf. 178 Statsrådet HANS KARLS-
          </note>
          <note>
            SON (s):
          </note>
          <note>
            Fru talman! Inte menar väl Jörgen Johansson att jag i egenskap
            av statsråd från riksdagens talarstol ska döma vem som är strejkbrytare
            och var gränserna för strejkbryteri går? Det skulle vara mig helt
            främmande. Som part, vare sig jag var arbetsgivare eller arbetstagare,
            skulle jag bli djupt upprörd och orolig om det i riksdagens kammare
            avgjordes vad som är strejkbryteri eller inte i en arbetsmarknadskonflikt.
          </note>
          <note>
            Det kan självfallet inte vara på det sättet.
          </note>
          <note>
            De personer som Jörgen Johansson refererade till, och som hade
            sagt mycket bättre saker än vad jag gjorde, är ju i själva verket
            företrädare för parterna.
          </note>
          <note>
            Det är också just de som ska tala om vad de tycker gäller.
          </note>
          <note>
            Frågorna är dessutom reglerade i huvud- och förhandlingsavtal
            mellan parterna, och de är de som förfogar över svaren, över tolkningar
            och över rekommendationer som ges ut. Det har Kommunförbundet,
            Landstingsförbundet och Kommunal gjort.
          </note>
          <note>
            Ett svar kan jag ge Jörgen Johansson, och det gäller om någon
            blir utsatt för brott av något slag. Då ska det naturligtvis anmälas
            i laga ordning. Detta är såvitt jag vet reglerat i brottsbalken,
            och jag utgår från att ingen anser att det tillhör god arbetsmarknadssed.
          </note>
          <note>
            Parterna har gett sina rekommendationer, och parterna bedömer
            var gränserna går när det gäller undantag och dispenser. Kommunalarbetareförbundet
            har uttalat vad det tycker att en arbetsgivare är och vilka roller
            de förtroendevalda som arbetsgivare kan ha enligt de seder och
            de interna regelverk som finns på arbetsmarknaden.
          </note>
          <note>
            Detta har Kommunal uttalat, och det är inte min uppgift som ansvarig
            minister att döma i de här frågorna i en arbetsmarknadskonflikt.
          </note>
          <note type="speaker">
            Anf. 179 JÖRGEN JOHANSSON (c):
          </note>
          <note>
            Fru talman! Det är inte fråga om att döma, och det är inte heller
            det som jag har varit ute efter i min fråga, utan det gäller att
            en minister klart ska tydliggöra hur man ser på den lagstiftning
            som har beslutats i den här salen. Det är ändå så att förvaltning
            i kommun utövas utifrån förtroendevalda.
          </note>
          <note>
            I dagens nummer av Metro står det bland annat så här:
          </note>
          <note>
            Vi måste öka trycket på politikerna, säger Elisabeth Hammarstedt,
            ordförande för Kommunal i
          </note>
          <note>
            Stockholm. Nu finns ingen press på arbetsgivarna från politikerna.
          </note>
          <note>
            Detta visar att man här inte har rollerna klara för sig. Det
            sätts i det här sammanhanget likhetstecken mellan arbetsgivare
            och politiker, och det är en tolkning som jag tycker att det vore
            på sin plats att göra av ministern. Det är inte fråga om att döma
            utan om att tolka den förnyelse av kommunallagen som gjordes 1991,
            då man mycket tydligt betonade att förvaltningen i kommuner och
            landsting även fortsättningsvis ska styras av politiker som har
            rätt att anställa personer till sin hjälp.
          </note>
          <note>
            Det är den bedömningen jag skulle vilja få. Det gäller inte att
            ge sig in på sakfrågorna om vad som är rätt och fel i konflikten
            mellan Kommunal och Kommunförbundet och Landstingsförbundet. Jag
            vill få en tolkning av den lag som är beslutad i den här församlingen.
          </note>
          <note>
            Anf. 180 Statsrådet HANS KARLS-
          </note>
          <note>
            SON (s):
          </note>
          <note>
            Fru talman! Jag ber här att få hänvisa till Kommunals avtalsombudsman
            Håkan Pettersson, som i en artikel har klargjort Kommunalarbetareförbundets
            uppfattning i de här frågorna.
          </note>
          <note>
            Han anser att det inte finns någon exakt gräns för strejkbryteri.
            Han anser att ordförande i kommunernas olika nämnder är att betrakta
            som arbetsgivare.
          </note>
          <note>
            Som sådan har man rätt att ingripa om följderna annars kan bli
            allvarliga, men det betyder inte att någon under strejkens första
            timmar får åka ut och öppna tippen. Det bör användas väldigt sparsamt.
          </note>
          <note>
            Detta har Kommunals avtalsombudsman uttalat.
          </note>
          <note>
            Jag tänker inte för min del göra någon som helst tolkning av
            strejkbryteri i en enskild arbetsmarknadskonflikt.
          </note>
          <note type="speaker">
            Anf. 181 JÖRGEN JOHANSSON (c):
          </note>
          <note>
            Fru talman! Det är inte det som det är fråga om, utan det är
            som sagt fråga om att svara på vem som är arbetsgivare i en kommun
            eller i ett landsting. Som jag ser det är det här en fråga om
            sunt förnuft. Vi måste i det här sammanhanget skapa en situation
            mellan parterna som har vettiga mellanmänskliga former. Vi måste
            få parterna att acceptera varandra och låta var och en acceptera
            de åsikter som var och en har. Så är det faktiskt inte i dag.
          </note>
          <note>
            Jag återkommer till att vi faktiskt har en lagstiftning som har
            beslutats i den här salen om vilka som är arbetsgivare i kommuner
            och landsting. Det är de förtroendevalda. Arbetsgivare i det privata
            näringslivet är en part och har rätt att arbeta. Det ska naturligtvis
            ske med sunt förnuft, men det gäller att få till stånd samarbetsformer,
            så att man inte - mycket tydligt uttryckt - pratar skit om varandra.
          </note>
          <note>
            Vi ska försöka få förtroendevalda människor att vara kvar som
            förtroendevalda i våra kommuner och landsting. I dag är det faktiskt
            så att många av de människor som är valda ombud överväger att
            lämna sina uppdrag på grund av den situation som föreligger.
          </note>
          <note>
            Överläggningen var härmed avslutad.
          </note>
          <note>
            27 § Svar på interpellation 2002/03:331 om regelverk för arbetskraftsinvandring
          </note>
          <note>
            Anf. 182 Statsrådet HANS KARLS-
          </note>
          <note>
            SON (s):
          </note>
          <note>
            Frutalman! Hans Backman har ställt två frågor till mig: dels
            om jag avser att påskynda den parlamentariska utredningen med
            uppdrag att utreda konsekvenser och ta fram ett regelverk som
            medger vidgad arbetskraftsinvandring från länder utanför EU dels
            om jag är beredd att ta initiativ till att det omgående tas fram
            ett tillfälligt regelverk som ger människor som är etablerade
            i Sverige och har arbete, möjlighet att stanna i landet till dess
            att den parlamentariska utredningen arbetat färdigt.
          </note>
          <note>
            I sin interpellation tar Hans Backman också upp ett par enskilda
            fall som rör personer som riskerar att tvingas lämna Sverige om
            de inte befinns ha rätt till asyl eller uppehållstillstånd på
            humanitära grunder.
          </note>
          <note>
            Jag vill inledningsvis understryka att jag, som Hans
          </note>
          <note>
            Backman säkert vet, inte kan uttala mig i enskilda fall.
          </note>
          <note>
            Vad gäller den första av Hans Backmans frågor har jag redan i
            ett frågesvar den 30 april 2003 informerat om att riksdagens tillkännagivande
            i frågan om utredning om arbetskraftsinvandring den 11 april
          </note>
          <note>
            2003 (bet. 2002/03:SfU08, rskr. 2002/03:143) ansluter till ett
            arbete som sedan en tid pågått inom Regeringskansliet för att
            möta framtida brist på arbetskraft i Sverige. Jag framhöll också
            i frågesvaret att arbetet med att ta fram utredningsdirektiv bedrivs
            intensivt inom Regeringskansliet. Detta gäller även i dag.
          </note>
          <note>
            Angående den andra frågan menar jag att det vore djupt olyckligt
            att hasta fram tillfälliga regler på ett område som är så känsligt
            och komplext som förhållandet mellan asyllagstiftningen och de
            regler som styr möjligheterna till arbetskraftsinvandring.
          </note>
          <note>
            I enlighet med det aktuella tillkännagivandet i riksdagen kommer
            utredningen om arbetskraftsinvandring att i sina direktiv bland
            annat få uppdraget att studera sambandet med asylrätten.
          </note>
          <note>
            Inriktningen för utredningsarbetet i denna del måste dock - också
            i enlighet med riksdagens tillkännagivande - vara att asylrätten
            inte får urholkas. Sverige ska ha ett asylrättsligt system som
            erbjuder skydd åt förföljda och skyddsbehövande. Det är av avgörande
            betydelse för asylrättens legitimitet att uppehållstillstånd av
            skyddsskäl inte blandas ihop med uppehållstillstånd av arbetsmarknadsskäl.
            Jag vill i sammanhanget gärna nämna att regeringen har arbetat
            mycket aktivt för att korta handläggningstiderna för asylsökande
            och att ett omfattande reformarbete avseende asylprocessen pågår.
          </note>
          <note>
            Enligt nuvarande huvudregel gäller att en ansökan om uppehållstillstånd
            måste lämnas in före inresa i
          </note>
          <note>
            Sverige. De som är i behov av skydd i Sverige liksom personer
            med starka humanitära skäl är dock undantagna från detta krav.
            Genom att vi har en enhetlig process prövas alla dessa skäl liksom
            anknytningsskäl i ett sammanhang. Åberopade skyddsskäl som bedöms
            vara otillräckliga eller icke trovärdiga kan inte i efterhand
            ligga till grund för uppehållstillstånd av arbetsmarknadsskäl.
          </note>
          <note>
            Ett regelverk som skulle tillåta personer i Sverige att få sin
            ansökan om uppehållstillstånd för arbete prövad och beviljad skulle
            innebära ett avsteg från huvudregeln. Ett otydligt regelverk riskerar
            i förlängningen att urholka asylrätten vilket drabbar människor
            som är i behov av skydd.
          </note>
          <note>
            Den svenska arbetsmarknadens behov måste kunna tillgodoses på
            andra sätt. Arbetskraftsinvandring kan vara en av flera vägar
            för detta. Asylsystemet bör dock inte belastas av personer som
            endast har arbetsmarknadsskäl och inte skyddsbehov som grund för
            att söka sig till Sverige. Asylsystemet måste vara hållbart i
            såväl högkonjunktur som lågkonjunktur.
          </note>
          <note>
            Sammanfattningsvis är min förhoppning att den kommande översynen
            av reglerna för arbetskraftsinvandring kommer att bidra till ett
            tydligt och ändamålsenligt regelsystem i aktuella avseenden.
          </note>
          <note>
            Tack, fru talman!
          </note>
          <note type="speaker">
            Anf. 183 HANS BACKMAN (fp):
          </note>
          <note>
            Fru talman! Jag vill tacka statsrådet för svaret. Det är positivt
            att regeringen arbetar intensivt med att få i gång den parlamentariska
            utredning om arbetskraftsinvandring som vi i Folkpartiet varit
            med och tagit initiativ till. Jag finner det dock olyckligt att
            statsrådet inte är beredd att ta initiativ till att ta fram ett
            tillfälligt regelverk som ger människor som är etablerade i Sverige
            och har arbete möjlighet att stanna i landet tills dess att den
            parlamentariska utredningen arbetat färdigt.
          </note>
          <note>
            Som statsrådet påpekar är jag medveten om att statsrådet inte
            kan uttala sig om enskilda fall. Jag ville ändå i min interpellation
            ta med ett par exempel ur verkligheten eftersom de på ett tydligt
            sätt belyser dagens problematiska situation.
          </note>
          <note>
            I Gävleborgs län ser vi ju exempel på problem som drabbar människor
            i Sverige i verkligheten på grund av att det inte finns något
            fungerande system för arbetskraftsinvandring i dag. Detta problem
            har drabbat familjen Mahmut som bor i Bollnäs. Trots att de är
            etablerade på orten, har egen lägenhet och fasta jobb riskerar
            de att utvisas från Sverige. Familjen
          </note>
          <note>
            Muminovic, boende i Hofors, har drabbats på liknande sätt. De
            är också etablerade på orten. Barnen går i en av kommunens skolor,
            och föräldrarna jobbar på ett av ortens företag. Trots detta riskerar
            även de att utvisas från landet.
          </note>
          <note>
            Familjen Mahmut har bott här i Sverige sedan
          </note>
          <note>
            2001. Selviye Mahmut jobbar som frisör på en arbetsplats som
            enligt hennes arbetsgivare skulle läggas ned om hon inte kunde
            jobba där. Erkan Mahmut jobbar som bagare. Han är dessutom utbildad
            till polis i sitt hemland, och det är en värdefull resurs för
          </note>
          <note>
            Bollnäs, där man i dagsläget har sju vakanta polistjänster. Trots
            den stress och stora omställning som själva flykten från ett då
            oroligt Makedonien och flytten måste ha inneburit har de på ett
            beundransvärt sätt acklimatiserat sig i sitt nya hemland. Att
            då ge dem beskedet att de ska skickas hem känns både inhumant
            och brutalt.
          </note>
          <note>
            Familjen Muminovic har bott här i Sverige i två och ett halvt
            år, och under den tiden har de etablerat sig i Hofors. Det känns
            inhumant att den familjen också ska utvisas. Innan de kom hit
            var de på flykt i sju år. De har ingen släkt eller någonting annat
            kvar i sitt gamla hemland Bosnien. Av deras tidigare hus återstår
            bara en stenhög. Familjen plågas av oro för vad som ska hända
            dem om de kommer tillbaka till
          </note>
          <note>
            Bosnien, förstås.
          </note>
          <note>
            Det känns frustrerande att Sverige inte redan har ett fungerande
            regelverk för arbetskraftsinvandring.
          </note>
          <note>
            Om ett sådant regelverk hade funnits så hade familjerna kunnat
            få rätt att stanna i landet som arbetskraftsinvandrare. Det är
            ju så att flyktingpolitik och arbetskraftsinvandring har olika
            syften, men det finns beröringspunkter mellan de båda migrationsformerna.
          </note>
          <note>
            För flyktingar som misslyckas med att bevisa sina flyktingskäl
            kan möjligheten att arbetskraftsinvandra bli en sista möjlighet.
            Därför borde asylsökande som befinner sig i Sverige ha rätt att
            ansöka om arbetstillstånd eller uppehållstillstånd. Detta skulle
            ge familjerna i det här exemplet möjlighet att få stanna i landet
            eftersom de skaffat arbete under väntetiden.
          </note>
          <note>
            Ett tillfälligt regelverk som ger människor som är etablerade
            i Sverige och har arbete möjlighet att stanna i landet tills dess
            att den parlamentariska utredningen arbetat färdigt borde därför
            tas fram, tycker jag. Jag kan inte se att ett sådant tillfälligt
            regelverk skulle försämra möjligheterna till asyl för asylsökande
            med skyddsbehov heller, så jag skulle vilja höra vad som skulle
            kunna orsaka att något sådant skulle kunna hända. Vi har ju dessutom
            redan i dag brist på arbetskraft inom vissa branscher.
          </note>
          <note>
            Jag vill därför också fråga statsrådet om han inte anser att
            dessa i Sverige väletablerade människor om de får stanna i landet
            kan vara en tillgång för arbetsgivare inom de områden där det
            är svårt att finna personal.
          </note>
          <note type="speaker">
            Anf. 184 MARIA LARSSON (kd):
          </note>
          <note>
            Fru talman! Jag är oroad över regeringens begreppsvärld vad gäller
            tid. När det handlade om kompetenskontona skulle ett förslag komma
            skyndsamt.
          </note>
          <note>
            Då meddelade arbetsmarknadsministern att det handlar om att den
            ska komma under mandatperioden. Det betyder att det kan dröja
            ytterligare tre år innan vi har ett färdigt förslag. Det är alarmerande!
          </note>
          <note>
            Här står det nu att regeringen tar fram utredningsdirektiv. Det
            arbetet bedrivs intensivt. Vad betyder det? Direktiven, när kommer
            de? Till sommaren?
          </note>
          <note>
            Före allmänna motionstiden? Eller ska det dröja ett år, som det
            gjorde med det andra beslutet, som handlade om turordningsreglerna,
            innan ens direktiven kommer på bordet? Ett beslut som går regeringen
            emot får inte förhalas i tid.
          </note>
          <note>
            Jag tror att permanenta lösningar är att föredra, men det måste
            ske skyndsamt. Den snigelexpress som trafikerar departementsvärlden
            behöver nog byta ut både tågsätt och lok, tror jag.
          </note>
          <note>
            Det har varit lite olika ministrar ute och uttalat sig i arbetskraftsinvandringsfrågan,
            och det skickas delvis olika signaler, även om alla retoriskt
            säger att de är för numera. Det är ju positivt att det har skett
            en ganska stor omsvängning i den här frågan. Nu är det viktigt
            att den också kommer till utredningsförfarandet.
          </note>
          <note>
            Det jag funderar över och gärna skulle vilja fråga ministern
            om i dag, förutom när direktiven kommer, är det här med att arbetskraftsinvandring
            ska ske bara i bristyrken. Detta sade Mona Sahlin i förra veckan
            i
          </note>
          <note>
            TV: bristyrken - bara i bristyrken. Jag har en underliggande
            känsla här av att regeringen på något sätt vill begränsa utredningsdirektiven.
            Jag tror att det är viktigt att poängtera att riksdagen ser fram
            emot en utredning som också innehåller de direktiv som riksdagen
            har beställt, nämligen att man ska titta på ett nytt regelsystem
            ur ett ganska brett och vitt perspektiv - inte några små skruvningar
            i nuvarande system, där man ökar kvoterna eller begränsar i form
            av skrivningar.
          </note>
          <note>
            Bristyrken är ingen enhetlig klassifikation. Vad är en brist?
            Är det ett företag som upplever brist, eller det en myndighet
            som upplever brist? För mig är det självklart när man talar om
            bristyrken att detta måste betraktas på företagsnivå. Vad är statsrådets
            syn på den frågan?
          </note>
          <note>
            Kvoterna är väldigt farliga därför att de diskriminerar arbetssökande
            på flera olika sätt. Om man ska ta sig in på kvottillhörighet
            och inte på meriter tycker jag att man är ute på fel väg. Det
            här missgynnar också små företag som kan behöva många olika kompetenser
            och inte bara en person med en viss legitimation. De behöver ju
            fylla flera olika funktioner och behöver hitta rätt person som
            kan uppfylla alla de kvalitetskrav som man har. Ett kvotsystem
            gynnar ju framför allt offentlig sektor och stora företag som
            dels rekryterar stora numerärer och dels ofta rekryterar människor
            med viss legitimation - legitimationsyrken. Jag önskar alltså
            en liten belysning av hur ministern ser på kvoter och bristyrken
            i förhållande till de direktiv som ges. Och när kommer direktiven?
          </note>
          <note>
            Före sommaren, hoppas jag! Tack!
          </note>
          <note>
            Anf. 185 MAGDALENA ANDERS-
          </note>
          <note>
            SON (m):
          </note>
          <note>
            Fru talman! Det här med arbetskraftsinvandring har sannerligen
            verkat vara en het potatis för regeringen. Under valrörelsen avfärdade
            man ideligen tanken på bara möjligheten att vidga detta med arbetskraftsinvandring,
            och nu har man fått lov att acceptera att frågan ska utredas -
            inte för att man så där väldigt gärna vill, utan det krävdes en
            fempartireservation för att det skulle bli på det viset.
          </note>
          <note>
            Det är alldeles uppenbart att det behövs ett nytt regelverk.
            Det behövs fler människor som arbetar för att välfärden i vårt
            land ska kunna utvecklas, men att som regeringen tidigare har
            gjort säga att de som står utanför arbetsmarknaden först ska få
            arbete innan man kan tänka sig att vidga det här och ha en annan
            och öppen syn på arbetskraftsinvandringen håller inte. Så statiskt
            är ju inte samhället eller arbetsmarknaden. Det är ju inte så
            att utbud och efterfrågan matchar varandra. På något sätt är det
            ganska naturligt att vi har både arbetslöshet och arbetskraftsbrist
            på en och samma gång. Landstingets brist på läkare kan inte avhjälpas
            med att det finns andra arbetslösa tillgängliga som inte har läkarutbildning.
            En verkstadsmekaniker kan aldrig någonsin ersättas av en arbetslös
            akademiker.
          </note>
          <note>
            I dag finns det regler som medger en mycket begränsad invandring
            av främst utländska experter. De har en egen gräddfil, minsann!
            Samtidigt skickar vi hem till exempel polska läkare när de temporära
            uppehållstillstånden har gått ut. Då kan man fråga sig:
          </note>
          <note>
            Vem är det som vinner på detta? Är det patienterna i sjukvården?
            Nej, och inte den doktor som har funnit att han trivs här och
            kanske skulle vilja stanna kvar heller.
          </note>
          <note>
            För två år sedan, 2001, var det bara 440 personer som kom från
            länder utifrån EU som fick permanent arbetstillstånd i Sverige
            - 400 personer.
          </note>
          <note>
            Jag menar att det krävs att den här frågan hanteras snabbt och
            med stor omsorg. Om man tror att vi ska kunna behålla välfärden
            och öka den och få en ökad tillväxt är de här frågorna viktiga.
            Alldeles nyss presenterade Svenskt näringsliv en rapport som visar
            att landets småföretagare skulle kunna bidra med
          </note>
          <note>
            375 000 nya jobb. Nio åtgärder krävs för att klara det.
          </note>
          <note>
            En av de åtgärderna är en friare arbetsmarknad.
          </note>
          <note>
            Om man har en humanistisk människosyn är en snabb behandling
            av frågan om arbetskraftsinvandring viktig. Jag skulle vilja att
            statsrådet berättade vad som är så bra med att skicka hem personer
            som har arbete och som har rotat sig i Sverige. Vad är det för
            idé med att skicka hem den polska läkaren Isabella, när det kommer
            att komma en annan polsk läkare i stället för henne? Vad är det
            för idé med att skicka hem gjuteriarbetaren Stefan från Tenhult
            utanför
          </note>
          <note>
            Jönköping tillbaka till Rumänien, när hans arbetsgivare inte
            kan hitta någon ersättare med hans kompetens? Det vore välgörande
            om statsrådet kunde instämma i synpunkten att personer som har
            rotat sig här i landet och som har ett arbete ska ha möjlighet
            att stanna kvar.
          </note>
          <note>
            När det gäller själva utredningen känner jag, precis som Maria
            Larsson, en oro inför tempot och engagemanget. Statsrådet säger
            att arbetet bedrivs intensivt, men det har det gjort ett tag nu.
            Det är lite tråkigt att behöva säga det, men det finns en viss
            risk att man inte tror på regeringens alldeles uppriktiga vilja
            i den här viktiga frågan. Just därför vore det befriande om statsrådet
            här i kammaren kunde instämma i vikten av att utredningen påskyndas
            och berättar att han ska arbeta i den riktningen.
          </note>
          <note>
            Anf. 186 Statsrådet HANS KARLS-
          </note>
          <note>
            SON (s):
          </note>
          <note>
            Fru talman! Jag kan fuller väl instämma i att det behövs en utredning
            och att den behöver komma i gång snarast, Magdalena Andersson.
            Jag försöker se trovärdig ut på den punkten och jag hoppas kunna
            leverera också.
          </note>
          <note>
            En annan fråga som diskuteras i detta sammanhang är ett tillfälligt
            regelverk. Det är lika bra att säga som det är: Vi vill inte hasta
            fram ett tillfälligt regelverk. Vi är ängsliga för att vi får
            en konkurrens mellan de människor som behöver kunna komma till
          </note>
          <note>
            Sverige av skyddsskäl och de som vill komma hit och stanna av
            arbetsmarknadsskäl. Vi vill kunna upprätthålla ett område där
            skydd mot förföljelse, mot tortyr och annat gör att människor
            kan få en fristad i Sverige. Därför vill vi hantera och utreda
            behovet av arbetskraftsinvandring i förhållande till det skyddsbehov
            som vissa människor har, så att det inte blir en konkurrens, så
            att inte arbetskraftsbehovet tränger undan skyddsbehovet för vissa
            människor. Vi bekymrar oss om det och vill inte ha ett tillfälligt
            regelverk,
          </note>
          <note>
            Hans Backman.
          </note>
          <note>
            Till Maria Larsson vill jag säga att direktiven kommer. Maria
            Larsson säger att det skulle handla om bristyrken. Jag skulle
            vilja säga så här: Vi bekymrar oss också om en annan sak i gränslandet
            mellan olika intressen. Det är de som faktiskt finns här och skulle
            kunna komma in på arbetsmarknaden. Samtidigt måste vi tillgodose
            kravet på arbetskraft. Det finns anledning att vara bekymrad för
            det. Hur gör man det? Vi vill inte lättsinnigt säga: Vi får förbruka
            människor här, de som försvinner ut i sjukdom och arbetslöshet,
            de som är invandrare och har svårt att komma in på arbetsmarknaden
            får klara sitt. Vi får tillgodose de enskilda företagens kortsiktiga
            behov av arbetskraft genom att hämta det utifrån. Vi har inte
            den inställningen. Det är inte så enkelt. Det gäller att göra
            båda delarna.
          </note>
          <note>
            Det gäller att klara arbetskraftsbehovet. Det vore väl dumt om
            man skulle tycka något annat, att vi skulle agera så att vi står
            utan arbetskraft. Det vill vi inte. Det vore väldigt dumt. Vi
            vill ha möjlighet till ökad tillväxt, mer att fördela, ett samhälle
            som växer, ett näringsliv som fungerar bra. Då behövs arbetskraft.
            Det vore dumt att motarbeta det. Men vi vill också göra det möjligt
            för de människor som är här att få ett fotfäste på arbetsmarknaden.
            Man ska vikta de båda sakerna.
          </note>
          <note>
            Vi är öppna för en arbetskraftsinvandring när det finns ett behov.
            Det ska vara ett generellt anslag för det. Men det ska utredas.
            Min tanke är också att behovet av arbetskraft måste bedömas. Man
            måste titta på var, i vilka branscher och regioner det behövs
            arbetskraft. Det måste vara ett kriterium för en arbetskraftsinvandring.
          </note>
          <note type="speaker">
            Anf. 187 HANS BACKMAN (fp):
          </note>
          <note>
            Fru talman! Behovet av arbetskraft finns i dag.
          </note>
          <note>
            Det vet vi. Statsrådet talar om skydd för personer som drabbas
            av tortyr, krigsförföljelser med mera. Självklart ska det skyddet
            ges. Men jag kan fortfarande inte riktigt se kopplingen till ett
            tillfälligt regelverk för att låta personer som har jobb i Sverige
            i dag få stanna, att det skulle göra att de inte får skydd. Det
            regelverk som gör att de får skydd i dag förändras inte av att
            vi inför ett tillfälligt regelverk för att de som bor och jobbar
            i Sverige i dag ska få stanna kvar även om de inte bedöms ha asylskäl.
          </note>
          <note>
            Det kommer att behövas ett betydande tillskott av arbetskraft
            om den svenska ekonomin ska hålla en bit in på 2000-talet. Det
            blir tydligt när man ser på prognoserna för befolkningsutvecklingen.
            Vi har en ökande medellivslängd och under perioder lågt barnafödande.
            Stora grupper kommer att lämna arbetsmarknaden samtidigt som allt
            färre i arbetsför ålder kommer att finnas tillgängliga.
          </note>
          <note>
            Tidigare exportländer av arbetskraft, till exempel
          </note>
          <note>
            Irland, ser i dag ökad invandring som en nödvändighet för att
            deras framgångsrika ekonomiska utveckling ska kunna fortsätta.
            Det gäller även Sverige. Den stora frågan är hur en sådan arbetskraftsinvandring
            ska gå till och varifrån man kan räkna med att personer kan komma
            att utvandra. Då framstår det inte som sannolikt att en framtida
            brist på arbetskraft ska kunna avhjälpas genom invandring från
            nuvarande medlemsländer inom EU, särskilt inte med tanke på att
            så gott som samtliga nuvarande medlemsländer ser motsvarande demografiska
            utmaning som vi i Sverige.
          </note>
          <note>
            Det visar sig också att risken som målas upp med friare invandringsregler,
            att översvämmas av invandrare från andra länder, sällan infrias.
            Den fria rörligheten för arbetskraft inom EU har hittills inte
            lett till någon betydande arbetskraftsinvandring till Sverige
            trots de stora ekonomiska och sociala skillnader som råder. Jag
            tror inte riktigt på oron för att arbetskraftsinvandrare ska tränga
            ut dem som i dag är i
          </note>
          <note>
            Sverige och ska komma in på arbetsmarknaden, särskilt om man
            betänker de mindre orter där det i dag saknas arbetskraft och
            det kommer personer som börjar jobba. Många kommunalråd säger
            också: Vi vill ha dem kvar. De är viktiga för vår tillväxt och
            välfärd. Då känns det konstigt att de ska skickas ut från landet.
            Därför tycker jag att det vore bra om man hade ett tillfälligt
            regelsystem för de människor som i dag är i Sverige.
          </note>
          <note>
            Jag antar att statsrådet har haft kontakt med många av de socialdemokratiska
            kommunalråd i kommuner i glesbygd som välkomnar att asylsökande
            personer i kommunen får stanna eftersom de har jobb.
          </note>
          <note>
            Jag vet inte om han har några kommentarer till det eller om han
            tycker att de har fel i sak. Ser statsrådet det problem man har
            i Hofors, Bollnäs och andra mindre orter när det gäller människor
            som har jobb, som vill stanna och folkopinionen dessutom står
            upp som en man och säger att man vill ha dem kvar? Det här är
            också ett sätt att främja integrationen. Människor säger: Vi står
            upp för de här människorna som har kommit till Sverige. Det är
            ett sätt att visa att vi i
          </note>
          <note>
            Sverige har en god ambition när det gäller att låta människor
            komma till oss och integreras.
          </note>
          <note>
            Det sänder konstiga signaler när människor som kommer till Sverige,
            fungerar bra här och blir goda kamrater med folk ute i samhället
            skickas tillbaka.
          </note>
          <note>
            Folk i våra kommuner blir förvirrade, och det känns olyckligt.
          </note>
          <note>
            Jag skulle därför vilja fråga statsrådet hur han ser på de kommuner
            som ber om att få behålla sina invånare, som exempelvis Bollnäs
            och Hofors har gjort.
          </note>
          <note>
            Alla partier i Bollnäs har gått ut och sagt att de vill behålla
            den familj som jag tog som exempel.
          </note>
          <note type="speaker">
            Anf. 188 MARIA LARSSON (kd):
          </note>
          <note>
            Fru talman! Statsrådet verkar ha en mycket statisk syn på hur
            jobb fördelas. Det är ju inte så att det finns ett visst optimalt
            antal jobb, nämligen det som vi har i
          </note>
          <note>
            Sverige just nu, utan tillväxt genererar jobb. Därför borde statsrådet
            titta på den forskningsstudie som är gjord vid Växjö universitet
            och som visar att med ett ökat inflöde av arbetskraft utifrån
            ökar också tillväxtpotentialen, vilket genererar nya företag och
            nya jobb.
          </note>
          <note>
            Det finns inget skäl till oro på den punkten, alltså att vi måste
            behålla våra jobb för dem som finns i vårt land i dag och som
            är sjukskrivna och arbetslösa.
          </note>
          <note>
            Tvärtom behöver vi släppa in ny kraft som kan generera nya företag
            och nya jobb. Det är explosivt och skapar dynamik i en nation.
          </note>
          <note>
            Jag kommer osökt att tänka på berättelsen om mannen som skröt
            om att han hade lärt sin häst av med att äta. Och hade den inte
            dött skulle den säkert ha lärt sig att inte heller dricka. Att
            svälta sig till döds är fel väg att gå i det här landet. Den anorektiska
            framtoning som statsrådet har när diskussionen handlar om antalet
            jobb är fel väg för Sverige.
          </note>
          <note>
            Som svar på min fråga när direktiven kommer får jag bara: De
            kommer. Vad är det för ett svar? Jag tycker att statsrådet nu
            är skyldig att precisera svaret.
          </note>
          <note>
            Det är statsrådet som styr arbetet på departementet.
          </note>
          <note>
            Han styr prioriteringarna i arbetet. Det har gått en och en halv
            månad sedan riksdagsbeslutet fattades. Det ska skrivas en A 4-sida
            med direktiv. Det är ju inte något hästjobb som ska göras.
          </note>
          <note>
            Det är rimligt och högst anständigt att regeringen plockar fram
            direktiv och sätter i gång arbetet när vi är tillbaka i riksdagen
            i höst. Annars blir det fråga om oskälig fördröjning, vilket är
            att obstruera mot fattade riksdagsbeslut. Läs på riksdagsbeslutet
            och se att där krävs en bred översyn och ett nytt regelverk. Låt
            inte de tusen begränsningar som i dagsläget präglar beredningen
            av IKS-systemet också prägla den här reformen som är så viktig
            och nödvändig för Sveriges fortsatta tillväxt.
          </note>
          <note>
            Tack så mycket för debatten!
          </note>
          <note>
            Anf. 189 MAGDALENA ANDERS-
          </note>
          <note>
            SON (m):
          </note>
          <note>
            Fru talman! Vi vill inte förbruka människor, säger statsrådet
            - och man kände nästan att han stod med en symbolisk hand på bröstet
            - vi är the good guys, vi förbrukar inga människor. Därför skulle
            jag vilja veta vad statsrådet tänker göra med alla de bärplockare
            som åker in och ut ur vårt land under sommaren och som sannerligen
            får anses vara förbrukade människor.
          </note>
          <note>
            Det behövs en utredning, säger statsrådet. Javisst, det gör det.
            Riksdagen har också beställt en. Statsrådet säger: Vi vill inte
            hasta fram den. Direktiven kommer. Detta svar är ju häpnadsväckande.
            Statsrådet visste vilken fråga han skulle debattera i dag och
            borde alltså ha kunnat förbereda sig på ett annat sätt.
          </note>
          <note>
            Det verkar som om regeringen har bestämt sig för att hellre stå
            stilla och skjuta sig i foten än att sikta på måltavlan. Vad är
            det för mening med att spjärna emot den arbetskraftsinvandring
            som vi vet är viktig för näringslivet och för arbetslivet över
            huvud taget?
          </note>
          <note>
            Är det samma drivkrafter som ligger bakom detta som bakom de
            ytterligare pålagor som näringslivet nu kommer att drabbas av
            med en tredje vecka i sjukförsäkringen?
          </note>
          <note>
            Tror någon, fru talman, att man har den inställningen för att
            man tror att det stärker företagen, att tillväxten kommer att
            öka och att det gagnar sysselsättningen? Hur kan det vara bättre
            att skicka i väg en familj som har sin utkomst och försörjning
            klar? Jag skulle vilja att ministern talade om för oss vilken
            människosyn han grundar den uppfattningen på, och varför han tycker
            att det är viktigare att ha fyrkantiga regler än att av arbetsmarknadsskäl
            göra en särskild prövning av uppehållstillstånd.
          </note>
          <note>
            Anf. 190 Statsrådet HANS KARLS-
          </note>
          <note>
            SON (s):
          </note>
          <note>
            Fru talman! Vi spjärnar inte emot. Vi tänker ta fram direktiv
            till utredningen på det sätt som riksdagen har beslutat. Vi tänker
            dock inte svänga ihop direktiv på en A 4, Maria Larsson. Nej,
            bättre än så ska de vara. Man måste tänka igenom dem någorlunda
            väl. Det är fråga om en parlamentarisk utredning, och direktiven
            ska vara av god kvalitet. Det tänker vi leverera.
          </note>
          <note>
            När det - återigen - gäller tillfälliga regler, Hans
          </note>
          <note>
            Backman, finns det ett stort dilemma mellan det som vi nu diskuterar
            om asylrätten och behovet av arbetskraftsinvandring. Jag vill
            värna om att vi inte får tillämpningar som ger sken av, eller
            till och med är, godtyckliga. Det måste finnas en rättssäkerhet
            i asylrätten och i bedömningen av skyddsbehovet. Vi kan rimligen
            inte med tillfälliga regler tillgodose önskemål från människor
            som lyckas vinna en opinion för sin sak. Det måste vara högre
            krav och mer ordning och reda på rättssäkerhet än så.
          </note>
          <note>
            Det gäller att både klara det framtida arbetskraftsbehovet och
            kunna erbjuda människor en fristad här i landet. Människor med
            ett ordentligt skyddsbehov ska inte konkurrera med varandra. Vi
            kan göra båda delarna. Dessutom måste vi möjliggöra för människor
            som i dag står utanför arbetsmarknaden i Sverige att kunna komma
            tillbaka.
          </note>
          <note>
            Jag tror att detta går att förena. Låt oss göra det med den utredning
            som riksdagen har beställt. Låt oss göra det med de direktiv som
            vi nu utarbetar och som gör det möjligt för utredningen att jobba.
            Jag är övertygad om att det går.
          </note>
          <note type="speaker">
            Anf. 191 HANS BACKMAN (fp):
          </note>
          <note>
            Fru talman! Jag vill tacka statsrådet och mina meddebattörer
            för debatten.
          </note>
          <note>
            Vi ska inte komplicera saker och ting. Det kan inte bli mycket
            tydligare än när vi säger att vi ska ta fram ett regelverk som
            gör att den som har fast jobb får stanna. Det är mer än tydligt.
          </note>
          <note>
            Jag vill understryka att det är av yttersta vikt att den parlamentariska
            utredningen omgående startar och utför sitt uppdrag att ta fram
            regelverk som ger ökade möjligheter till arbetskraftsinvandring.
          </note>
          <note>
            Jag ser inte någon otydlighet med ett tillfälligt regelverk som
            innebär att den som har ett jobb får stanna. Det är enkelt och
            tydligt, och därför måste man ta fram ett sådant regelverk att
            användas under tiden som den parlamentariska utredningen arbetar,
            det vill säga tills den har arbetat färdigt. Som jag ser det borde
            utredningen i rimlighetens namn komma fram till att dessa människor
            får stanna i Sverige som arbetskraftsinvandrare.
          </note>
          <note>
            Många människor ute i landet tycker att det är helt fel att väletablerade
            skötsamma människor riskerar att utvisas från vårt land. De kommuner
            som jag har tagit som exempel är dessutom i stort behov av att
            människor flyttar dit. De har problem med utflyttning, invånarantalet
            minskar och man tycker att det är jättebra när det kommer människor
            som ingenting hellre vill än att jobba och bo där.
          </note>
          <note>
            Hänsyn borde också tas till de kommunledningar som vill öppna
            upp för arbetskraftsinvandring när det är bra för respektive kommuns
            tillväxt - mycket beroende på den utflyttning som jag tidigare
            talade om.
          </note>
          <note>
            Dessutom går 40-talsgenerationen snart i pension, och om vi inte
            tillåter människor att stanna här är risken för arbetskraftsbrist
            stor i framtiden. Det är ju ingenting som vare sig jag eller statsrådet
            vill ha. Det har vi också talat om i dag. Dessa människor kommer
            i framtiden att hjälpa oss till en bra välfärd genom att jobba
            både i privata företag och inom den offentliga sektorn. Det ger
            bra skolor och en god vård i Sverige.
          </note>
          <note>
            Vi har helt enkelt inte råd att mista dem om vi ska klara finansieringen
            av den framtida välfärdssektorn i
          </note>
          <note>
            Sverige. Detta tillsammans med de humanitära skälen är orsaken
            och bakgrunden till min interpellation,.
          </note>
          <note>
            Överläggningen var härmed avslutad.
          </note>
          <note>
            28 § Svar på interpellation 2002/03:355 om samordningen i arbetsmarknadspolitiken
          </note>
          <note>
            Anf. 192 Statsrådet HANS KARLS-
          </note>
          <note>
            SON (s):
          </note>
          <note>
            Fru talman! Hans Backman har frågat mig vilka åtgärder jag planerar
            att vidta för att förbättra samordningen i dagens arbetsmarknadspolitik.
          </note>
          <note>
            Bakgrunden till frågan är att Länsarbetsnämnden i
          </note>
          <note>
            Gävleborg, enligt Hans Backman, inte vill finansiera en utbildning
            till undersköterskor för 13 personer som ingår i ett omställningsprogram
            efter att de sagts upp från Ericsson. Länsarbetsnämnden motiverar
            sitt ställningstagande med att det inte finns några garantier
            för att personerna i fråga kommer att få något arbete. Omvårdnadsförvaltningschefen
            i Gävle är av annan uppfattning och menar att de med största sannolikhet
            kommer att få ett arbete efter avslutad utbildning.
          </note>
          <note>
            Jag vill först säga att jag som ansvarigt statsråd inte kan gå
            in i några detaljer eller ifrågasätta de beslut som Länsarbetsnämnden
            i Gävleborgs län tagit.
          </note>
          <note>
            Det är myndighetens uppgift att göra dessa bedömningar för att
            sedan fatta beslut.
          </note>
          <note>
            Jag är liksom alla andra mycket angelägen om att det finns en
            fungerande samordning i arbetsmarknadspolitiken. Samordningen
            har också satts på stora prov under de senaste åren då telekomindustrin
            lagt stora varsel runtom i landet.
          </note>
          <note>
            Innan jag blev statsråd så var jag regeringens kontaktperson
            med uppdrag att överlägga med Ericsson kring de omfattande varslen
            om uppsägning som
          </note>
          <note>
            Ericsson gjorde. Min bild är att samordningen fungerar väl på
            de flesta orter som drabbats. Arbetsgivarna har tagit ett stort
            ansvar, och inblandade aktörer som arbetsförmedlingen och kommunerna
            har en bra samordning av insatserna.
          </note>
          <note>
            AMS har också nyligen presenterat en kartläggning av de insatser
            som gjorts i samband med de stora varslen om uppsägning inom telekombranschen.
          </note>
          <note>
            Även denna kartläggning visar att samverkan mellan parterna och
            myndigheten fungerat väl och att arbetsgivarna tagit ett stort
            ansvar vid omställningen för personalen.
          </note>
          <note>
            När det gäller den mer kontinuerliga samverkan och samordningen
            av arbetsmarknadspolitiken så har de regionala och lokala aktörerna
            ett stort ansvar att hitta fungerande arbetsformer. För att underlätta
            och stimulera den samverkan har regeringen inrättat ett par arenor,
            till exempel regionala kompetensråd, regionala tillväxtprogrammen
            och arbetsmarknadsnämnderna.
          </note>
          <note>
            Jag vill här framhålla de regionala kompetensrådens utvecklingsmöjligheter
            för samordningen av till exempel utbildningsinsatser på både regional
            och lokal nivå. I detta sammanhang är det viktigt att de inblandade
            aktörerna skaffar sig en gemensam omvärldsbild av arbetsmarknadens
            utbud och efterfrågan både på kort och lång sikt. Det jag nu kommer
            att ta initiativ till är att utveckla former för att kunskaperna
            som finns i till exempel de regionala kompetensråden bättre och
            kontinuerligt tas till vara inom arbetsmarknadsmyndigheterna.
          </note>
          <note type="speaker">
            Anf. 193 HANS BACKMAN (fp):
          </note>
          <note>
            Fru talman! Jag tackar statsrådet för svaret. Visst görs det
            bra saker. Men samtidigt finns uppenbarligen problem ute i landet.
            Exemplet från Gävle visar på det. Gävle har drabbats svårt att
            telekomkrisen. Man har satt in en rad åtgärder för att hjälpa
            tidigare telekomanställda att komma tillbaka till arbetslivet.
          </note>
          <note>
            Bland annat har anställda som sagts upp från
          </note>
          <note>
            Ericsson erbjudits att gå in i ett så kallat omställningsprogram,
            vars syfte är att hjälpa de drabbade personerna att hitta ett
            nytt arbete eller lämplig omskolningsutbildning. 13 deltagare
            i programmet har anmält sitt intresse för att omskola sig till
            undersköterskor. Det är ett välkommet personaltillskott i vården.
          </note>
          <note>
            I dag behöver 9 000 personer hjälp att omskolas.
          </note>
          <note>
            Man räknar med att år 2005 har ca 3 000 av dessa ännu inte fått
            relevant utbildning. Därför behövs processen snabbas på. Därav
            mitt exempel från Gävle.
          </note>
          <note>
            Det problem som har uppkommit är att man har tagit fram en bra
            utbildning som skulle kosta 500 000
          </note>
          <note>
            kr att genomföra. Samtidigt har man från länsarbetsnämnden och
            arbetsförmedlingen i Gävle sagt nej beroende på att det inte finns
            någon jobbgaranti.
          </note>
          <note>
            Från omvårdnadsförvaltningen säger man att detta ändå skulle
            vara en bra utbildning, som Hans Karlsson sade, eftersom det fattas
            människor i vården.
          </note>
          <note>
            Dessa människor skulle sannolikt få ett jobb efter genomförd
            utbildning.
          </note>
          <note>
            Det innebär att man blir fundersam. Problemet i dag är att det
            går för långsamt att skola om människor. Det är många som inte
            snabbt är ute i arbete.
          </note>
          <note>
            Det som händer i Gävle är därför oroväckande.
          </note>
          <note>
            Samtidigt som man inte får fram pengar till utbildningen lämnar
            man tillbaka miljontals kronor till staten. Det är pengar som
            inte har använts fastän de är öronmärkta till åtgärder för omskolning
            av arbetskraft. Det beror på att man att man inte hittar utbildningar
            som uppfyller de kriterier som sådana utbildningar ska ha. Det
            kan man förstå när den av mig beskrivna utbildningen inte tillåts.
            Jag tycker att man ska snabba på processen för detta.
          </note>
          <note>
            Folkpartiet har tidigare sagt att arbetsförmedlingen skulle kunna
            få konkurrens från andra aktörer i förmedlingsverksamheten. Delar
            av servicefunktionen i arbetsmarknadspolitiken med jobbförmedling
            och yrkesutbildning kan till stor del genomföras av andra aktörer
            som utbildningsföretag, komvux, folkhögskolor, etcetera. Detta
            skulle kunna leda till en framväxt av en rad nya arbeten och en
            rad nya aktörer på arbetsmarknaden som förmedlar jobb.
          </note>
          <note>
            Detta skulle i och för sig innebära att AMS i dess nuvarande
            form läggs ned för att på central nivå ersättas av en förhållandevis
            liten organisation för rena myndighetsuppgifter och tillsyn. Jag
            vill fråga statsrådet om han kan tänka sig att förändra AMS roll
            och lägga ned AMS i nuvarande form för att skapa utrymme för fler
            aktörer i förmedlingsverksamheten så att denna process ute i landet
            snabbas på.
          </note>
          <note>
            Anf. 194 Statsrådet HANS KARLS-
          </note>
          <note>
            SON (s):
          </note>
          <note>
            Fru talman! Länsarbetsnämnden i Gävleborgs län har svarat på
            frågan om man har förbrukat pengarna eller inte. Länet har drabbats
            av hög arbetslöshet och många varsel. Det kan framstå som anmärkningsvärt
            att man inte förbrukar pengarna. En förklaring till att alla medel
            inte förbrukades under år 2001 var att länet haft en väldigt stor
            andel personer i arbetsmarknadspolitiska program. Det har utgjort
            drygt 50 % av obalansen. Marknaden har varit mättad på programåtgärder.
            Det problemet har länet nu kommit till rätta med. Länets förbrukning
            ligger i dag i fas med tilldelade medel.
          </note>
          <note>
            Enligt uppgifter från Länsarbetsnämnden var orsaken till att
            förmedlingen inte beviljade pengar till utbildningen, som vi nu
            debatterar, att man jobbar med en så kallad jobbgaranti där arbetsgivarna
            ska lova arbete efter avslutad utbildning. I det aktuella fallet
            fick inte arbetsförmedlingen ett sådant löfte.
          </note>
          <note>
            Eftersom arbetsförmedlingen och kommunen har andra fungerande
            samarbetsprojekt som bland annat riktar sig till vården och gäller
            utbildning av undersköterskor valde förmedlingen att inte bevilja
            utbildning för de personer som Hans Backman har lyft fram i sin
            fråga. Detta enligt uppgifter från Länsarbetsnämnden i Gävleborgs
            län.
          </note>
          <note>
            Den sista fråga som Hans Backman ställer är om vi beredda lägga
            ned AMS, om jag förstod det rätt.
          </note>
          <note>
            Vi har stor tillit till vår arbetsmarknadspolitik och till AMS
            förmåga att administrera den politiken. Den bygger på en idé som
            jag har förstått att inte alla partier delar. Den idén är att
            trygga människor också är människor som är villiga och benägna
            att delta i förändring. Det är precis det vi behöver. Förmåga
            att ställa om i produktion är också möjligheten för tillväxt i
            framtiden. Vi behöver människor som vågar vara med och ställa
            om, som vågar vara med och strukturrationalisera, som vågar göra
            det för att de vet att de inte blir godtyckligt uppsagda, för
            att de vet att de har en arbetsmarknadsmyndighet som servar och
            hjälper till när man blir utan jobb. Därför kan vi fortfarande
            ha en i förhållande till övriga Europa relativt låg arbetslöshet,
            ett friskt näringsliv och rätt bra jobb med löner som människor
            kan försörja sig hyggligt på.
          </note>
          <note type="speaker">
            Anf. 195 HANS BACKMAN (fp):
          </note>
          <note>
            Fru talman! Jag har också fått den här uppgiften från Länsarbetsnämnden
            i Gävle. Men jag tycker ändå att det är märkligt att man säger
            nej till utbildning av vårdpersonal när det känns som att det
            är brist i dag och kommer att bli ännu mer brist i framtiden med
            tanke på de pensionsavgångar som kan förväntas.
          </note>
          <note>
            Sedan gäller det AMS. Riksdagens revisorer har riktat omfattande
            kritik mot hur AMS styrinstrument fungerar. Det anses ju ha dåligt
            genomslag bland de anställda och sakna koppling till problemanalys
            och arbetsmarknadsprognoser. Då har vi i Folkpartiet sagt att
            vi inte tror att AMS problem kan organiseras bort.
          </note>
          <note>
            Det är orsaken till att vi tror att AMS roll borde förändras
            och renodlas till att omfatta myndighetsfunktioner medan de platsförmedlande
            verksamheterna och andra åtgärder för att stärka den enskilda
            ska bedrivas av andra, konkurrerande aktörer.
          </note>
          <note>
            Det är ju så att om vi inte om några år ska upptäcka att Sverige
            har både arbetslöshet och arbetskraftsbrist måste omskolningen
            av arbetstagare bli effektivare. Redan i dag är situationen den
            i mitt hemlän Gävleborg att 30 % av företagen i länet ser bristen
            på rätt utbildad arbetskraft som det största problemet när det
            gäller att förbättra tillväxten genom att låta företagen expandera.
            Samtidigt har vi den största ungdomsarbetslösheten i landet, och
            även alla åldrar inräknat är arbetslöshetssiffrorna i Gävleborg
            bland de högsta i landet.
          </note>
          <note>
            Att låta arbetsförmedlingen få konkurrens från andra aktörer
            när det gäller förmedlingsverksamheten tror jag därför vore bra.
            Det skulle kunna snabba upp processen för de arbetstagare som
            har fått lämna en bransch i nedgång så att de snabbare kan få
            jobb i företag i andra branscher, som är i behov av arbetskraft.
            Sådana branscher finns ju bevisligen. Det ser vi i Gävleborg.
            Det som efterfrågas av privata företag är bland annat yrkesutbildad
            personal, och det som efterfrågas av den offentliga sektorn är
            bland annat sjukvårdsutbildad personal. Det är ändå väldigt många
            människor, förhållandevis, som är utan jobb som skulle kunna komma
            in i de branscherna. Människor och kompetens har vi. Det gäller
            att så att säga matcha detta.
          </note>
          <note>
            Det är också viktigt att poängtera att ytterst har det offentliga
            ansvaret för förmedlingsverksamheten.
          </note>
          <note>
            I glest befolkade kommuner, orter med lite folk och arbetsmarknadssvaga
            områden i Sverige finns det så klart inte alltid underlag för
            privata aktörer. Då måste det offentliga träda in. Då har mycket
            gjorts, som statsrådet har sagt, för att förbättra den regionala
            och kommunala arbetsförmedlingen. Det ska också fortsätta. Det
            arbetet är viktigt.
          </note>
          <note>
            Ett centralt styrinstrument för arbetsmarknadspolitiken som jag
            tycker skulle kunna vara intressant vore införandet av en omställningspeng
            för individen.
          </note>
          <note>
            Systemet skulle då kunna skapa ökad valfrihet. Den arbetslöse
            vänder sig till en arbetsförmedling för att få hjälp. Den enskilde
            ansöker då om en omställningspeng, och hur stor pengen ska vara
            avgörs utifrån vilka åtgärder som krävs. Direkt vid den första
            kontakten med jobbkontoret delas därför de arbetssökande in i
            olika grupper utifrån den enskildes behov.
          </note>
          <note>
            Man kan kalla det för att ge den arbetssökande en profil. En
            sådan indelning finns i exempelvis Holland.
          </note>
          <note>
            Om det konstateras att den arbetssökande snabbt kan få ett nytt
            jobb inom sin profil behövs det ingen större insats från arbetsförmedlingens
            kontor på orten. Då kan man i stort sett få jobb på egen hand.
            Men om den arbetssökande behöver någon form av utbildningsinsats
            eller åtgärd för att få ett nytt jobb och det därmed tar längre
            tid att få jobb bedöms också detta för att man ska se vilken profil
            denna person behöver och hur lång tid det tar innan personen i
            fråga kan få jobb, alltså hur länge man ska vara i åtgärd, helt
            enkelt, innan man får ett nytt jobb. Min fråga till statsrådet
            gäller hur han ser på införandet av ett sådant styrinstrument,
            det som populärt kallas omställningspeng.
          </note>
          <note>
            Överläggningen var härmed avslutad.
          </note>
          <note>
            29 § Svar på interpellation 2002/03:377 om finansiell samordning
          </note>
          <note>
            Anf. 196 Statsrådet HANS KARLS-
          </note>
          <note>
            SON (s):
          </note>
          <note>
            Fru talman! Kenneth Johansson har ställt fyra frågor till mig
            om finansiell samordning:
          </note>
          <note>
            1. Avser jag att hindra lokala modeller för finansiell samordning
            om inte alla fyra parter deltar?
          </note>
          <note>
            2. Är jag beredd att göra undantag beträffande den föreslagna
            begränsade målgruppen om man lokalt så önskar?
          </note>
          <note>
            3. Är jag beredd att göra undantag beträffande föreslagna begränsningar
            av de belopp som ska kunna samordnas?
          </note>
          <note>
            4. Avser jag att tvinga de framgångsrika försöken i
          </note>
          <note>
            Laholm, Finspång med flera orter att avbryta sin verksamhet i
            dess nuvarande form?
          </note>
          <note>
            Syftet med det förslag som nu bereds inom Regeringskansliet är
            att den finansiella samordningen mellan olika huvudmän inom rehabiliteringsområdet
            ska underlätta en effektiv resursanvändning.
          </note>
          <note>
            De disponibla resurserna ska användas för samordnade insatser
            som syftar till att den enskilde ska uppnå förmåga till eget förvärvsarbete.
          </note>
          <note>
            Lagrådsremiss har förelagts Lagrådet, och Lagrådet ställer sig
            bakom lagförslaget. Regeringen avser att lägga propositionen till
            riksdagen den 11 juni i år.
          </note>
          <note>
            Mina svar på frågorna är följande.
          </note>
          <note>
            Fråga ett: Samtliga parter behövs om man ska kunna uppnå målet
            för den finansiella samordningen för samtliga inom målgruppen.
            En finansiell samordning mellan två eller tre parter har betydligt
            sämre förutsättningar att bli lika effektiv som en samordning
            mellan samtliga fyra parter. Med hänsyn till syftet med finansiell
            samordning överväger fördelarna med ett krav om att samtliga fyra
            parter ska delta. För att undvika att enskilda individer hamnar
            i en gråzon mellan olika myndigheter behövs därför ett aktivt
            deltagande från samtliga berörda parter.
          </note>
          <note>
            Fråga två: Förslaget som nu bereds är utformat utifrån en tänkt
            målgrupp. Målgruppen är människor som är i behov av samordnade
            rehabiliteringsinsatser från flera av de samverkande parterna
            för att uppnå förmåga till eget förvärvsarbete. Insatserna inom
            den finansiella samordningen ska användas där det är befogat,
            nämligen för personer i förvärvsaktiv ålder som har behov av samordnade
            insatser. Det är också en förutsättning för att länsarbetsnämnden
            ska kunna delta i samordningen. Statens medverkan finansieras
            av sjukpenninganslaget, vilket förutsätter motsvarande minskning
            av utgifterna för sjukpenning om inte statens kostnader ska öka.
          </note>
          <note>
            Fråga tre: För närvarande satsar regeringen 5 %
          </note>
          <note>
            av sjukpenninganslaget på olika samverkansformer.
          </note>
          <note>
            Det kan naturligtvis inte på förhand avgöras om 5 %
          </note>
          <note>
            är en rimlig omfattning av statens resurser för att bedriva finansiell
            samordning. Som jämförelse kan nämnas att i Socsamförsöket på
            Hisingen disponerades 17 miljoner kronor av sjukpenninganslaget
            för finansiell samordning under år 2000, vilket motsvarade 3 %
            av budgeterade kostnader. I Finsamförsöken fick högst 10 % av
            de beräknade kostnaderna för sjukpenning och rehabiliteringsersättning
            disponeras för olika typer av insatser i syfte att minska sjukpenningkostnaderna.
            Mellan 1 % och 2 % användes. Mot bakgrund av dessa erfarenheter
            och med hänsyn till att 5 % av de budgeterade utgifterna för sjukpenning
            ska avse resursinsatsen för både försäkringskassan och länsarbetsnämnden
            kan enligt regeringens uppfattning detta ge en rimlig omfattning
            av resurser för finansiell samordning. Regeringen avser att noggrant
            följa användningen av resurserna.
          </note>
          <note>
            Fråga fyra: Frågan om Socsamförsökens framtida utformning bereds
            för närvarande i Regeringskansliet.
          </note>
          <note>
            Jag avser att återkomma i frågan.
          </note>
          <note type="speaker">
            Anf. 197 KENNETH JOHANSSON (c):
          </note>
          <note>
            Fru talman! Jag vill börja med att tacka för svaret.
          </note>
          <note>
            Jag tycker att regeringens bristande insikt om värdet av en lokalt
            utformad möjlighet till finansiell samordning är allvarlig och
            att det är närmast tragiskt att en genialisk idé, att använda
            passiva sjukförsäkringspengar till aktiva åtgärder för att rehabilitera
            och kapa vårdköer, möts med en sådan misstänksamhet.
          </note>
          <note>
            Min och Centerpartiets kritik mot hur regeringen har hanterat
            frågan om finansiell samordning är mycket allvarligt menad. Jag
            vet också att många delar kritiken.
          </note>
          <note>
            För det första: Regeringen står inte för de överenskommelser
            man gör, vilket för mig och Centerpartiet är en hederssak.
          </note>
          <note>
            För det andra: Regeringen tar inte till vara de positiva erfarenheter
            som gjorts av finansiell samordning under ett flertal år.
          </note>
          <note>
            För det tredje: Regeringen lyssnar inte på den kraftfulla kritik
            som lämnats mot departementsförslaget utan levererar i stället
            en så gott som likadan lagrådsremiss.
          </note>
          <note>
            För det fjärde: Regeringen oroar, retar upp och försvårar för
            verksamheter som är i gång på ett alldeles utmärkt sätt. Jag nämner
            Laholm och Finspång som exempel.
          </note>
          <note>
            Hösten 2000 gjorde Centerpartiet, Folkpartiet,
          </note>
          <note>
            Miljöpartiet och Socialdemokraterna i samband med behandlingen
            av den nationella handlingsplanen för hälso- och sjukvård en mycket
            viktig överenskommelse som resulterade i ett tillkännagivande,
            utifrån en centermotion, om finansiell samordning utifrån lokala
            önskemål och behov. Ikraftträdandet och handslaget gällde den
            1 januari 2002. Regeringen levererade inte överenskommet förslag,
            trots idoga och konstruktiva insatser från, låt mig säga det,
            främst Bo Könberg och undertecknad. Därefter hoppade Miljöpartiet
            av uppgörelsen.
          </note>
          <note>
            Jag tycker att den här historiebeskrivningen är viktig att ge
            för att göra klart var ansvaret i stor utsträckning nu ligger
            för att många människor inte får den vård och den rehabilitering
            som de så väl behöver.
          </note>
          <note>
            Förslaget i lagrådsremissen har enligt min och
          </note>
          <note>
            Centerpartiets uppfattning främst tre grundläggande svagheter.
          </note>
          <note>
            För det första: Det är tydligen ett måste att alla fyra av kommun,
            landsting, länsarbetsnämnd och försäkringskassa ska delta. Här
            svarar ministern att fördelarna med ett krav på fyra deltagande
            överväger.
          </note>
          <note>
            Låt mig då ställa en följdfråga. Om man i ett län tycker att
            man vill ha en annan form och finner att man också har en form
            som fungerar bra, även om det inte är enligt ministerns optimala
            önskemål, är det då alldeles omöjligt att kunna få ett undantag
            och följa en annan modell?
          </note>
          <note>
            För det andra: När det gäller målgruppen begränsas ju den utomordentligt
            kraftigt jämfört med vad handslaget sade. Här har jag också en
            följdfråga. Om man lokalt tycker att man har bättre synpunkter
            och idéer än vad ministern och regeringen har, är det då helt
            omöjligt att kunna finna lokala lösningar?
          </note>
          <note>
            För det tredje: De belopp som samordnas är inte alls tillräckliga.
            I vår uppgörelse talades om 10 %; nu är det 5 % av sjukpenninganslaget.
            Jag ställer samma fråga här: Är det så omöjligt att kunna lyssna
            på lokala synpunkter och krafter och ge öppningar där?
          </note>
          <note>
            Slutligen, fru talman, undrar jag vad som menas med att man nu
            överväger Laholm, Finspång och andra lokala projekt. Är det öppningar
            för att de ska kunna få fortsätta? Och har ministern besökt Laholm
            och Finspång? Det skulle vara intressant att få besked om.
          </note>
          <note type="speaker">
            Anf. 198 ANNA LILLIEHÖÖK (m):
          </note>
          <note>
            Fru talman! Det förslag som regeringen har lagt fram i lagrådsremissen
            är i sanning alltför begränsande och begränsat. Målgruppen är
            som vi hört de som står längst från arbetsmarknaden. Det är dock
            sjukkassan som ska betala, trots att det rör sig om sociala kostnader
            och kostnader för arbetsmarknadsåtgärder.
          </note>
          <note>
            Visst kan det statliga samarbetet mellan försäkringskassa och
            länsarbetsnämnd vara mycket konstruktivt och bidra till mindre
            inlåsning och att fler byter arbete. I en undersökning visar det
            sig också att
          </note>
          <note>
            70 % av dem som var sjukskrivna blev friska när de bytte arbete,
            så visst går det att tjäna sjukpenning här.
          </note>
          <note>
            Var femte sjukskriven är faktiskt också arbetslös, så där kan
            också sjukkassan dra fördelar av ett samarbete med länsarbetsnämnden.
            Men det är ju inte riktigt detta vi talar om i det här fallet.
            Det förefaller mig märkligt att sjukkassan ska betala för arbetsmarknadsåtgärder,
            som tycks vara det huvudsakliga målet för samverkan med kommuner
            och landsting såsom det beskrivs i lagrådsremissen.
          </note>
          <note>
            Enligt regeringens förslag ska det vara fyra parter i alla samarbeten,
            trots att de allra flesta samverkansprojekt involverat färre parter,
            nämligen två eller tre.
          </note>
          <note>
            Det gäller särskilt de projekt där man redovisat resultat för
            att minska antalet sjukskrivna och dra ned på sjukskrivningsperioderna.
            Detta bör ju vara det viktiga om försäkringskassan ska vara med
            och betala, trots allt.
          </note>
          <note>
            Samarbetet mellan försäkringskassan och sjukvården tycks vara
            ganska bortglömt. Det är ju denna samverkan som visat sig ge resultat
            och få tillbaka sjukskrivna till arbetet snabbare. En stor administrativ
            överbyggnad riskerar att göra detta alldeles för krångligt.
          </note>
          <note>
            Ännu viktigare blir detta samarbete när försäkringskassan inte
            har den första kontakten med de sjukskrivna förrän efter tre veckor.
            Redan efter tre fyra veckor sjunker ju sannolikheten för att man
            någonsin ska komma tillbaka till arbetet. Rehabiliteringsarbetet
            måste komma i gång omgående.
          </note>
          <note>
            För att undvika sjukskrivning där man i onödan står och väntar
            i långa köer är det viktigt att detta samarbete mellan sjukvård
            och försäkringskassa verkligen sätts i fokus. Det gäller också
            utredningen vid svårdefinierade diagnoser och vad man ska sätta
            in för åtgärder som kan hjälpa den enskilde som känner sig för
            dålig för att arbeta. Det är också viktigt, kanske inte minst,
            för att hantera sjukskrivningsprocessen. Det här är väldigt viktiga
            och väldigt dyrbara aspekter.
          </note>
          <note>
            Jag tänkte slutligen ta upp tråden om den lokala samverkan. I
            Stockholms läns landsting inleddes en samverkan mellan försäkringskassan
            och sjukvården för några år sedan. Nästa år kommer detta projekt
            att vara i full gång. Det visade sig att försäkringskassan inte
            kunde vara med och bygga upp de medicinska team med många olika
            specialiteter inom vården representerade som ska hjälpa framför
            allt dem med sammansatta och svåra diagnoser. Dessa team har då
            byggts upp och finansierats av landstinget. När sedan en sjukskriven
            patient kommer kan försäkringskassan vara med och betala.
          </note>
          <note>
            Det här är ett exempel, tycker jag, där man borde ha öppnat för
            en vidgad möjlighet till samarbete där försäkringskassan skulle
            kunna vara med i större utsträckning än i dag. Jag ser väldigt
            få möjligheter till detta i de förslag som finns i lagrådsremissen.
          </note>
          <note>
            Min fråga till ministern är: Vad avser ministern att vidta för
            åtgärder, om några, för att förbättra samverkan just mellan försäkringskassor,
            sjukvård och rehabiliteringsinstanser i syfte att få lägre sjukskrivningskostnader?
          </note>
          <note type="speaker">
            Anf. 199 BO KÖNBERG (fp):
          </note>
          <note>
            Fru talman! Dagens många interpellationer har inte varit någon
            höjdare för regeringen eftersom de gång på gång tycks handla om
            att regeringen är så oerhört seg i alla frågor. Alldeles nyss
            pratades det om direktiv som hade med arbetskraftsinvandring att
            göra; dessförinnan talades det om kompetenskonton som väl kunde
            dröja hur länge som helst. Något tidigare i dag har vi diskuterat
            vårdgarantin, en idé som fördes fram i början av 90-talet och
            som har vanskötts av regeringen i åratal.
          </note>
          <note>
            Nu diskuterar vi, på grund av Kenneth Johanssons interpellation,
            frågan om finansiell samordning. Den tankegången fördes fram någon
            gång i mitten av 80-
          </note>
          <note>
            talet av politiker från olika partier som jobbade ihop i bohuslandstinget
            och kom på idén att det kanske ändå var bättre att människor fick
            operationer och behandlingar än att de fick sjukskrivningspengar
            i väntan på att få sin operation och behandling.
          </note>
          <note>
            Det är rätt länge sedan dess. Ett barn som koncipierades då skulle
            vara myndigt i dag, samtidigt som vi fortfarande håller på och
            harvar, som vi gör i debatten i dag, för att försöka få fram ett
            regeringsförslag 18-19 år senare.
          </note>
          <note>
            Motståndet har som sagt varit stort. När vi hade en borgerlig
            regering fick vi till stånd en lagstiftning som gjorde det möjligt
            med försöksverksamhet. De så kallade Finsam- och Socsamförsöken
            var grundade på propositioner som lades fram av den dåvarande
            regeringen.
          </note>
          <note>
            Sedan fick vi till och med en utvärdering 1997 -
          </note>
          <note>
            de barn som föddes då ska väl snart börja skolan, antar jag -
            och den var mycket positiv. Den gjordes inte av Folkpartiet och
            Centerpartiet. Den skulle nästan ha kunnat göras av dem, men den
            gjordes av
          </note>
          <note>
            Riksförsäkringsverket och Socialstyrelsen. Jag har den i handen.
            Jag tror att jag har visat den för sju statsråd i kammaren genom
            åren och gett bort alla exemplar utom det här. Vill statsrådet
            låna det ska han få göra det, annars får vi försöka skaffa exemplar
            på annat sätt.
          </note>
          <note>
            Utvärderingen visade att år 3 hade man sparat 9 %
          </note>
          <note>
            av kostnaderna. År 5, som inte har redovisats i det här betänkandet,
            men som går att ta reda på via de båda myndigheterna, var besparingen
            uppe i 15-16 % av sjukskrivningskostnaderna i landet. Det handlade
            alltså om miljardbelopp om det gick att överföra till hela landet.
            Hur pass mycket man kan multiplicera kan man alltid diskutera.
          </note>
          <note>
            Nu kommer ett förslag ganska snart att döma av interpellationssvaret.
            Om man läser den offentliga lagrådsremissen ser man ju att de
            remissynpunkter som har kommit från några remissinstanser uppenbarligen
            har handlat om att man tycker att det var en väldigt snäv avgränsning
            i den departementsstencil som fanns. Man ifrågasätter från olika
            remissinstanser, exempelvis landstingsförbund och kommunförbund,
            de krav på att alla fyra ska vara med, som Kenneth Johansson har
            varit inne på tidigare i diskussionen. Man ifrågasätter att det
            är en alldeles för snäv målgrupp. Det rör sig uppenbarligen om
            max 280 000
          </note>
          <note>
            personer, enligt vissa beräkningar kanske 100 000
          </note>
          <note>
            personer i vårt land.
          </note>
          <note>
            Jag har några frågor, jag vet inte vilket nummer i raden av dem
            som har ställts till företrädare för den socialdemokratiska regeringen.
            Min första fråga till statsrådet är: Vilket intryck har regeringen
            tagit av remissinstanserna? Jag hittar inte några sådana intryck.
            Men det kanske är jag som har läst slarvigt.
          </note>
          <note>
            Min andra fråga är om statsrådet tror att den satsning han själv
            ska föreslå den 11 juni kommer att få effekt ekonomiskt. Om han
            tror att den kommer att få effekt, varför skulle inte ett friare
            system få ännu större effekt?
          </note>
          <note>
            Anf. 200 Statsrådet HANS KARLS-
          </note>
          <note>
            SON (s):
          </note>
          <note>
            Fru talman! Jag tror att det är den sjätte interpellationen som
            jag svarar på. Flera har handlat om tidpunkter för förslag som
            läggs fram, och det kritiseras.
          </note>
          <note>
            Det är klart att någon gång kan kritiken vara rätt. Det kan ha
            dragit ut långt på tiden i olika sammanhang.
          </note>
          <note>
            Den här dagen trodde jag att jag hade gjort något bra. Jag lovade
            för ett par månader sedan att den proposition som var hett efterfrågad
            av riksdagens kammare kommer den 11 juni. Jag kan fortfarande
            stå här och säga att det kommer en proposition den 11
          </note>
          <note>
            juni. Enligt mitt sätt att förstå det är innehållet det som riksdagen
            efterfrågade i sin beställning till regeringen. Vi levererar i
            tid, och vi levererar det innehåll som var beställt. Nu förstår
            jag på Bo Könberg att jag borde ha levererat redan på 80-talet.
            För mig finns det gränser för missnöje, det måste jag säga.
          </note>
          <note>
            De andra frågorna gällde om man inte kan göra på ett annat sätt,
            borde man inte kunna göra undantag och om man vill skulle man
            väl ändå kunna få göra det och det. Det kan man ju göra. Propositionen
            som kommer om finansiell samordning avgränsar fyra aktörer. Den
            avgränsar i målgrupp och den avgränsar ytterligare. Men om man
            vill avvika från det står ju en annan möjlighet till buds. Det
            är Frisammöjligheten. Där kan man träffa avtal om och samverka
            med färre aktörer men med mer pengar. Man kan utforma den samverkan
            som man själv finner lämplig.
          </note>
          <note>
            Vad jag förstår blir det alltså möjligt att samverka antingen
            med finansiell samordning enligt den aviserade propositionen eller
            att samverka inom ramen för de Frisamregler som redan finns. Dessutom
            kan kommun och landsting arbeta tillsammans inom ramen för särskilt
            inrättad gemensam nämnd, som är ytterligare en möjlighet. Och
            en annan vardagssamverkan som kan göras är den som försäkringskassan
            med sitt samordningsansvar kan initiera och ta ansvar för i samverkan
            med berörda myndigheter.
          </note>
          <note>
            Kenneth Johansson! Jag har varit i Finspång och under en dag
            tagit del av deras erfarenheter från Socsamprojektet. Jag har
            inte varit i Laholm.
          </note>
          <note type="speaker">
            Anf. 201 KENNETH JOHANSSON (c):
          </note>
          <note>
            Fru talman! Jag begär inte att ministern själv ska ha all kunskap
            om historien i det här ärendet, men jag begär att man tar reda
            på det. Handslaget jag pratade om gällde att vi efter mycket diskussion
            och debatt, jobbiga diskussioner, var överens om att ett förslag
            skulle ha trätt i kraft den 1 januari 2002. Dessutom skulle det
            bygga på lokalt utformade möjligheter till lösningar på en finansiell
            samordning. Att det dessutom skulle bygga på den gamla Finsammodellen,
            där man avdelade 10 % av sjukpenningskostnaden, i storleksordningen
            4 ½-5 miljarder kronor, för att ha en finansiell samordning tog
            vi i hand på. Det är det som gör en enkel lekman ganska upprörd,
            när man själv har upplevt det, när man själv har gjort överenskommelsen
            och sedan icke ser något praktiskt resultat. Det tycker jag att
            man ska ha med sig i historiebeskrivningen, därför att någonting
            som man kommer överens om det ska man stå för.
          </note>
          <note>
            Jag tycker också att man ska lyssna, precis som
          </note>
          <note>
            Bo Könberg sade, på de remissinstanser som har yttrat sig när
            det gäller att alla fyra parter ska vara med. Jag kan bara återge
            en formulering från Östergötlands läns allmänna försäkringskassa:
            Förslaget att samtliga aktörer ska delta i finansiell samordning
            till skillnad från Frisam kan stoppa möjligheterna för finansiell
            samordning.
          </note>
          <note>
            Regeringen vet inte alltid bäst. Jag och Centerpartiet vill släppa
            fram de lokala lösningarna. Jag tycker att regeringen och ministern
            i den här frågan har ett gammaldags uppifrånperspektiv. Vänd på
            det och se det underifrån! Ha tilltro till att man lokalt kan
            finna lösningar! Det vore närmast tragiskt om det skulle bli så
            - nu är det inte låst ännu, om jag förstår det rätt - att man
            också lägger snarben för de mycket framgångsrika lokala projekten.
          </note>
          <note>
            Jag rekommenderar också ett besök i Laholm. Det är mycket intressant.
            Man har lyckats väldigt bra. Jag hoppas att propositionen när
            den kommer har en ökad grad av öppenhet och ett förändrat förslag
            i den här delen.
          </note>
          <note>
            Även när det gäller den begränsade målgruppen framgår från många
            av remissinstanser och i många diskussioner att man tycker att
            målgruppen är alldeles för snäv, alldeles för begränsad. Jag hoppas
            att de synpunkterna ska avlyssnas bättre från ministerns och regeringens
            sida.
          </note>
          <note>
            10 % sjukpenningskostnader är vad jag förväntar mig att förslaget
            ska innehålla, för det har vi en gång i tiden varit överens om.
            Det är inte så lång tid sedan.
          </note>
          <note>
            När det gäller Laholm och Finspång hoppas jag att det som nu
            står om en beredning av ärendet leder till att man också ger dem
            möjligheter att fortsätta.
          </note>
          <note>
            Fru talman! Behovet av insatser för att få ned ohälsan, för att
            få ned sjukskrivningarna, för att rehabilitera och korta vårdköer
            talar verkligen för den modell av finansiell samordning som Centerpartiet,
          </note>
          <note>
            Folkpartiet och numera också Kristdemokraterna står bakom. Jag
            tror att också Moderaterna är på väg, jag hoppas i alla fall det.
            Vi kunde gärna bli fler på vagnen.
          </note>
          <note>
            Min avslutande fråga är: Skulle inte ministern kunna släppa på
            prestigen, räcka ut en diskussionshand och vara öppen för att
            vi tillsammans kan hitta en bra lösning på en god idé?
          </note>
          <note type="speaker">
            Anf. 202 BO KÖNBERG (fp):
          </note>
          <note>
            Fru talman! Statsrådet uppfattade mitt förra inlägg som att jag
            hade begärt att han, personligen, skulle leverera ett förslag
            om finansiell samordning på 80-
          </note>
          <note>
            talet. Så var det inte. Det var den regering han tillhörde. Vi
            har kollektivt ansvar i de svenska regeringarna, och det gäller
            även under historisk tid.
          </note>
          <note>
            Det hade varit möjligt att lägga fram förslag i slutet av 80-talet.
            Tre socialdemokratiska socialministrar i rad fick jagas med blåslampa
            i denna sal för att ändra uppfattning. De var nästan på väg att
            göra det när vi fick en ny regering som kunde ta tag i frågan
            utan blåslampa och tack vare en övertygelse.
          </note>
          <note>
            Sedan nämnde Hans Karlsson att han minsann kommer att lämna fram
            förslag den 11 juni, och han tycker att han borde ha fått beröm
            - jämfört med många andra delar av dagens övningar. Jag håller
            med honom. Av alla de socialdemokratiska ministrar som har funnits
            sedan 1994 och deras utfästelser om propositioner, är i den meningen
            Hans Karlsson den bästa. Det säger inte så mycket, men med tanke
            på att alla de andra gång på gång har sagt att om tre månader,
            sex månader, 2001 eller 2002 ska det komma något bör det finnas
            med i dagens protokoll.
          </note>
          <note>
            Sedan är det tråkigt att det i huvudsak är namnet finansiell
            samordning som vi har lyckats sälja till
          </note>
          <note>
            Socialdemokraterna snarare än innehållet. De brister som finns
            har inte minst Kenneth Johansson gått igenom.
          </note>
          <note>
            Att det nu levereras ett förslag som riksdagen har efterfrågat
            är i formell mening korrekt. Det har blivit en annan riksdagsmajoritet
            än den som gjorde den politiska uppgörelsen. Det är väl en fråga
            för statsrådet att fundera på om uppgörelsen gäller eller om det
            går att krångla sig ur den om någon annan byter ståndpunkt - i
            det här fallet, tyvärr, Miljöpartiet.
          </note>
          <note>
            Sanningen är den att under den här perioden, exempelvis sedan
            utvärderingen blev klar 1997, har antalet sjukskrivningar skjutit
            i höjden. Det här skulle vara ett sätt att försöka dämpa den utvecklingen
            och hade säkert lett till oerhörda besparingar jämfört med passiviteten.
          </note>
          <note>
            Jag upprepar min sista fråga från mitt förra inlägg:
          </note>
          <note>
            Om statsrådet tror att detta ger ekonomisk effekt skulle inte
            ett friare system ge ännu bättre effekt?
          </note>
          <note>
            Anf. 203 Statsrådet HANS KARLS-
          </note>
          <note>
            SON (s):
          </note>
          <note>
            Fru talman! Jag trodde att jag hade svarat på de flesta frågor.
            Jag hade missat Bo Könbergs sista fråga om effekt. Ja, min själ,
            jag tror på detta. Jag tror däremot inte att man kommer att använda
            sig av möjligheten till finansiell samordning på alla platser.
            Det kommer naturligtvis att variera beroende på en mängd olika
            saker. Där man vill använda sig av den möjlighet som finns kommer
            viljan att betyda att man når resultat. Jag tror det - uppriktigt.
          </note>
          <note>
            Bo Könberg har då skickat med frågan om det inte hade varit ännu
            bättre med en friare modell. Jag har hänvisat till Frisammöjligheten,
            som ju innebär en friare modell. Vi har levererat det förslag
            som har efterfrågats. Enligt den proposition som läggs fram finns
            det ännu en möjlighet till lokala samordningsprojekt som gör att
            det går att avvika från finansiell samordning. Det borde tillgodose
            de intressen som finns.
          </note>
          <note type="speaker">
            Anf. 204 KENNETH JOHANSSON (c):
          </note>
          <note>
            Fru talman! Då har vi än en gång fått en bild över hur regeringen
            ser på en permanent och rikstäckande finansiell samordning. Man
            ger en möjlighet. Om inte det centralt intressanta upplägget riktigt
            passar får man hitta något lokalt, Frisam eller något annat.
          </note>
          <note>
            Skillnaden är att det inte ger möjlighet till ekonomisk finansiell
            samordning på samma sätt. Det blir inte de muskler som en finansiell
            samordning modell Finsam ger. Det är en ganska stor skillnad.
            Lagrådsremissen är inte tillräcklig i den delen och uppfyller
            inte alls vad vi har gjort upp om. Som insats i arbetet med de
            höga sjukskrivningstalen bidde det inte ens en tumme.
          </note>
          <note>
            Alla fyra parter ska vara med. Det är det besked vi får säga
            att vi har fått. Det ger vetorätt. Om någon av de fyra parterna
            inte vill, kan, har lust, tycker att det är lämpligt, kan det
            fälla ett sådant upplägg. Det begränsar målgruppen och den ekonomiska
            samordningen kraftigt. Samtidigt kan detta, om det inte ges öppningar
            i den pågående beredningen, lägga krokben just för verksamheter
            som i Finspång och Laholm. Jag hoppas i den delen att det går
            att hitta en positiv lösning.
          </note>
          <note>
            Jag tycker att ministern ska använda de avslutande minuterna
            att kommentera om det inte går att lyssna på synpunkterna som
            remissinstanserna, många i samhället och många av oppositionspartierna
            har framfört. Ministern kan visa öppenhet, lyssna på synpunkterna
            och göra en genialisk idé bättre än vad lagrådsremissen nu redovisar.
          </note>
          <note>
            Överläggningen var härmed avslutad.
          </note>
          <note>
            30 § Svar på interpellation 2002/03:394 om effekter av lagen
            om anställningsskydd
          </note>
          <note>
            Anf. 205 Statsrådet HANS KARLS-
          </note>
          <note>
            SON (s):
          </note>
          <note>
            Fru talman! Mauricio Rojas har frågat mig vad jag avser att göra
            med anledning av en rapport som presenterats av Institutet för
            arbetsmarknadspolitisk utvärdering (IFAU). Rapporten Invandrarna,
            skyddet för anställningen och diskrimineringslagstiftningen
          </note>
          <note>
            (IFAU 2003:4) grundar sig på en arbetsmarknadsundersökning vid
            20 verksamheter som sagt upp personal under tiden den 1 januari
            till den 31 mars 2001. I
          </note>
          <note>
            de fall som undersöktes förlorade utlandsfödda sina anställningar
            i högre grad än vad som gällde för dem som var födda i Sverige.
            Det kan påpekas att de också återanställdes i motsvarande större
            omfattning än inom riket födda.
          </note>
          <note>
            Mauricio Rojas drar av denna undersökning slutsatsen att den
            i svensk arbetsrätt grundläggande principen om sist in först ut
            systematiskt diskriminerar en grupp i samhället. Principen innebär
            att det vid uppsägningar enligt huvudregeln är den sist anställde
            inom en turordningskrets som ska sägas upp i första hand. Det
            är en neutral regel. Det är inte så att den diskriminerar mot
            personer på grund av deras härkomst. I vissa fall kan dock personer
            som nyligen kommit till Sverige vara de som enligt principen ska
            gå först eftersom de är sist anställda. Det är i sig inget märkligt.
          </note>
          <note>
            Mauricio Rojas påstående om att den svenska arbetsrätten, och
            då särskilt principen sist in först ut, med all sannolikhet skulle
            strida mot EU:s antidiskrimineringsdirektiv instämmer inte rapportens
            författare och inte heller regeringen i.
          </note>
          <note>
            Vid ett närmare studium av rapporten visar det sig också att
            det knappast är principen om sist in först ut som lett till att
            utrikes födda arbetstagare i högre grad än inrikes födda arbetstagare
            förlorat sina anställningar i de fall undersökningen omfattar.
            Snarare rör det sig om att utrikes födda arbetstagare oftare än
            inrikes födda är visstidsanställda. Det vet vi också sedan tidigare
            gäller på arbetsmarknaden.
          </note>
          <note>
            Mauricio Rojas börjar i fel ända om han vill avskaffa principen
            om sist in först ut. Lösningen står inte att finna i att avskaffa
            ett hävdvunnet och i huvudsak väl fungerande grundläggande skydd
            för anställda, särskilt inte när det verkar stå relativt klart
            att det inte är principen i sig utan den omständigheten att det
            rör sig om visstidsanställda som förorsakar problem. Min övertygelse
            är att situationen för de utlandsfödda arbetstagarna skulle förbättras
            mer genom ökade möjligheter för visstidsanställda att få tillsvidareanställningar.
          </note>
          <note>
            Den svenska arbetsrätten är vid en internationell jämförelse
            relativt strikt vad gäller möjligheten att anställa personer för
            endast viss tid. Huvudregeln är att anställningar är tills vidare.
            Det finns dock också ett berättigat behov av och önskemål om möjlighet
            att visstidsanställa. Detta gäller för arbetsgivare och i vissa
            fall också för arbetstagare. Dessa aspekter är också viktiga vid
            bedömningen av vad som är en rimlig avvägning avseende frågan
            om reglering av möjligheten att anställa tidsbegränsat. Regeringen
            menar dock att det också fortsättningsvis är angeläget att antalet
            tidsbegränsade anställningar ska minska och möjligheten att få
            tillsvidareanställning ska öka.
          </note>
          <note>
            Det finns behov av bättre lösningar på de problem som finns med
            tidsbegränsade anställningar. Arbetslivsinstitutet har på regeringens
            uppdrag genomfört en översyn av vissa delar av arbetsrätten som
            berör reglerna om tidsbegränsade anställningar. Betänkandet Hållfast
            arbetsrätt - för ett föränderligt arbetsliv
          </note>
          <note>
            (Ds 2002:56) har remitterats, och regeringen överväger nu, med
            anledning av detta, förslag som syftar till att lösa problem som
            är förknippade med tidsbegränsade anställningar.
          </note>
          <note>
            Jag vill i sammanhanget också gärna påpeka att utlandsfödda,
            särskilt de som är födda utanför Norden, under de senaste åren
            faktiskt har haft en bättre utveckling på arbetsmarknaden än de
            inrikes födda.
          </note>
          <note>
            Vid en jämförelse av siffrorna för 1998 och 2002
          </note>
          <note>
            finner man till exempel att arbetslösheten för utlandsfödda procentuellt
            sett har minskat mer än den har för personer födda i Sverige.
            Sysselsättningsgraden för utlandsfödda ökade också mer än sysselsättningsgraden
            för inrikes födda vid en jämförelse mellan åren
          </note>
          <note>
            1998 och 2002.
          </note>
          <note>
            Mitt svar till Mauricio Rojas blir detta. Jag avser inte att
            ta något initiativ för att försvaga principen om sist in - först
            ut och därigenom försvaga anställningsskyddet. Jag kommer som
            arbetslivsminister på det vis jag nu angivit att också fortsatt
            verka för att förbättra situationen för visstidsanställda så att
            de lättare kan få tillsvidareanställningar och ett gott skydd
            mot diskriminering.
          </note>
          <note type="speaker">
            Anf. 206 MAURICIO ROJAS (fp):
          </note>
          <note>
            Fru talman! Tack för svaret.
          </note>
          <note>
            Jag måste erkänna att när jag läste ministerns svar började jag
            förstå att vi här i landet har ett läskunnighetsproblem inte bara
            i skolan utan också i Regeringskansliet. Jag kan inte fatta att
            man kan läsa så fel, i en rapport som är ganska enkel. Hur kan
            man misstolka de enklaste tabellerna, så att man förnekar ett
            problem som kanske ideologiskt inte passar ministern?
          </note>
          <note>
            På s. 20-21 i den rapport som vi diskuterar finns två tabeller
            som gäller enbart fast anställda. Vi diskuterar inte längre personer
            som har visstidsanställning, utan fast anställda. Vad konstateras
            i studien?
          </note>
          <note>
            Jo, om man tar alla verksamheter, de 20 analyserade, förlorade
            de utlandsfödda sina jobb dubbelt så ofta som de födda i Sverige
            - 100 % mer. Om man renodlar materialet och tar bort en verksamhet
            som är väldigt speciell och tar de 19 resterande förlorade de
            utlandsfödda med fast anställning sina jobb tre gånger oftare.
          </note>
          <note>
            Hur kan ministern då komma med ett svar som försöker reducera
            hela problemet till att det handlar om visstidsanställda?
          </note>
          <note>
            Det allvarliga här är att vi har en hel del att förklara. När
            samma studie ifrågasätter varför detta inträffar, att utlandsfödda
            med fast anställning oftare förlorar sina jobb, diskuterar man
            ofta: Handlar det om diskriminering i vanlig bemärkelse, det som
            regeringen hela tiden lyfter fram? Författaren till rapporten
            säger att det i de studerade fallen inte finns något belägg för
            att det handlar om diskriminering. Det här är mycket viktigt,
            för mycket av era åtgärder i regeringen och vad ni säger handlar
            om detta.
          </note>
          <note>
            Om det inte är direkt diskriminering, vad kan det då handla om?
            Där kommer givetvis lagen om anställningsskydd in, och inte minst
            sist in - först ut.
          </note>
          <note>
            Vad rapporten säger när man analyserar verksamheterna är att
            där principen om sist in - först ut slår fullt ut märks effekterna
            mot de personer som är utlandsfödda. När man flexibiliserar principen
            - det kan vara genom de undantagsregler som småföretagare har,
            när man kommer överens om fackföreningarnas speciella listor eller
            när kompetensen är viktig -
          </note>
          <note>
            gynnas de utlandsfödda, men inte när man går rakt på och tar
            principen sist in - först ut.
          </note>
          <note>
            Det här är mycket viktigt. Historiskt vet vi att under hela 90-talet
            drabbades de utlandsfödda utomordentligt hårt när hundratusentals
            människor förlorade sina jobb. Vi måste förklara att under krisen
            på 90-
          </note>
          <note>
            talet förlorade de utlandsfödda sina jobb i en omfattning som
            låg fyra fem gånger över den omfattning som personer födda i Sverige
            drabbades. Det är viktigt, för detta får inte upprepas. Med det
            svar som jag har fått finns det risk för att detta kan upprepas
            en gång till.
          </note>
          <note>
            Anf. 207 Statsrådet HANS KARLS-
          </note>
          <note>
            SON (s):
          </note>
          <note>
            Fru talman! Kan det inte finnas två legitima förklaringar, Mauricio
            Rojas? Den ena är att man har visstidsanställningar i högre grad.
            Där har vi förstått utredningen så att det inte finns entydigt
            belagt vem som vinner och vem som förlorar. Den andra är: Kan
            det inte vara så att den som är utlandsfödd är sist anställd?
            Då är det helt i sin ordning att man också blir den som får sluta
            först, inte därför att man är utlandsfödd utan därför att man
            är sist anställd.
          </note>
          <note>
            Jag har varit med och utrett frågan om en förstärkt lag om anställningsskydd
            i början på 70-talet. Jag har varit med och debatterat, försvarat
            och tillämpat den.
          </note>
          <note>
            Jag har varit med om att försöka stå emot - stå i vägen, hette
            det på sin tid - kraftiga nyliberala attacker på lagen om anställningsskydd
            i allmänhet och turordningsreglerna i synnerhet.
          </note>
          <note>
            Jag har alltid hävdat att regeln har en fundamental betydelse
            för att man inte ska bli godtyckligt behandlad. Jag har aldrig
            hävdat, och tänker inte göra det nu heller, att regeln om sist
            in - först ut är någon ovanifrån given rättviseregel, som står
            över allting annat. Jag har alltid hävdat, och gör det nu också,
            att den regeln fungerar därför att den är legitim. Den uppfattas
            som rimlig och hyggligt rättvis av de människor som omfattas av
            anställningstryggheten. Människor tycker att det är viktigt att
            ha en förutsägbar regel, så att man vet vad man ska förhålla sig
            till.
          </note>
          <note>
            Den regeln är också kombinerad med en möjlighet för arbetsgivaren
            att låta någon annan få ta jobbet om en person inte har tillräckliga
            kvalifikationer. Det finns en regel som gör det möjligt för den
            som har kvalifikationer för ett jobb att få stanna. Den kan arbetsgivaren
            använda sig av.
          </note>
          <note>
            Jag hävdar att regeln om sist in - först ut har så många klara
            fördelar. Med kompetensregeln fungerar den också för att tillgodose
            ett arbetsgivarintresse, som naturligtvis är legitimt när det
            gäller att behålla personal med särskild kompetens, som andra
            inte kan lära sig tillräckligt snabbt.
          </note>
          <note>
            Jag vill rikta en fråga tillbaka till Mauricio Rojas:
          </note>
          <note>
            Är det inte i själva verket så att Mauricio Rojas inte gillar
            regeln om sist in - först ut av en rad andra skäl, som han anklagar
            mig för, nämligen av ideologiska skäl? Jag tycker om regeln, av
            ideologiska skäl, av rättviseskäl.
          </note>
          <note>
            Är det inte i själva verket så, Mauricio Rojas, att du inte tycker
            om den här regeln av precis samma skäl, nämligen av ideologiska
            skäl, utan vill ha mera godtycke och att arbetsgivaren ska ha
            möjlighet att välja och bestämma själv?
          </note>
          <note type="speaker">
            Anf. 208 MAURICIO ROJAS (fp):
          </note>
          <note>
            Fru talman! Det jag inte gillar är till exempel den utslagning
            som drabbade utlandsfödda personer under
          </note>
          <note>
            90-talet, det sätt på vilket de förlorade sina jobb, det sätt
            på vilket de drabbas varje gång vi får en kris och problem.
          </note>
          <note>
            Vi är överens om att de invandrade ofta är en mycket utsatt grupp.
            Och vi har en regel som slår mot dem, även om vi kan förklara
            genom att säga som du gör: De kom sist in, och då ska de först
            ut. Men, ministern, hur går detta ihop med idén om rättvisa om
            det handlar om de mest utsatta i vårt samhälle?
          </note>
          <note>
            Du säger att det är alldeles i sin ordning att det är så här.
            Är du så säker på det? Vi ser att dessa människor har det svårt
            att komma in och har det svårt att stanna på arbetsplatsen. Dessutom
            får de en regel som slår mot dem. Hur kan det vara alldeles i
            sin ordning?
          </note>
          <note>
            Du säger att det handlar om ideologier, min kontra din. Men,
            ministern, är det inte orimligt att säga att det här är alldeles
            i sin ordning? Är det inte orimligt att inte bekymra sig för att
            det som hände under 90-
          </note>
          <note>
            talet kan upprepas?
          </note>
          <note>
            Ministern är bara lite mer tillmötesgående i svaret vad gäller
            tolkningen av den där texten, och det är det minsta man kan vara.
            För i texten finns det tydligt med att den här problematiken gäller
            för fast anställda, inte bara för visstidsanställda.
          </note>
          <note>
            Nåväl, ministern, skulle du, om jag genom en lång historia om
            texten skulle kunna övertyga dig om att det är rimligt att tolka
            den som jag gör, vara beredd att sätta i gång en mycket större
            undersökning?
          </note>
          <note>
            Vi avskaffar ingenting, utan vi tittar ordentligt på det här.
            Om det finns minsta möjlighet att det kan vara så som jag säger
            är det mycket rimligt att undersöka frågan, och då är det alldeles
            orimligt att du inte gör det.
          </note>
          <note>
            Överläggningen var härmed avslutad.
          </note>
          <note>
            31 § Svar på interpellation 2002/03:374 om svaga gruppers ställning
            på arbetsmarknaden
          </note>
          <note>
            Anf. 209 Statsrådet HANS KARLS-
          </note>
          <note>
            SON (s):
          </note>
          <note>
            Herr talman! Sven Brus har frågat mig om vad jag avser att göra
            för att motverka en utveckling som försvagar vissa utsatta gruppers
            ställning på arbetsmarknaden.
          </note>
          <note>
            Inledningsvis vill jag framhålla att jag och regeringen ser med
            stor oro över utvecklingen av sjukskrivningarna.
          </note>
          <note>
            Som Sven Brus känner till har ett omfattande utredningsarbete
            bedrivits inom Regeringskansliet under de senaste åren med anledning
            av den ökade sjukfrånvaron och ohälsan i arbetslivet. Resultaten
            visar bland annat att ökningen av antalet sjukskrivna har många
            förklaringar och att orsakssambanden är komplexa. Det finns således
            ingen enskild faktor som kan förklara ökningen av sjukfrånvaron,
            utan flera förklaringsfaktorer måste kombineras.
          </note>
          <note>
            Det är till följd av dessa komplexa orsakssamband som regeringen
            valt en strategi för ökad hälsa i arbetslivet som innehåller ett
            brett spektrum av åtgärder. Det innehåller åtgärder för att förebygga
            ohälsa i arbetslivet, åtgärder för att förbättra rehabiliteringen
            av dem som drabbas samt vissa åtgärder för förbättrad tillgänglighet
            till behandling inom hälso- och sjukvården. Bland annat ingår
            arbetsmiljö, ekonomiska drivkrafter för arbetsgivare, formerna
            för sjukskrivningsprocessen samt förbättrad statistik och forskning.
          </note>
          <note>
            Regeringen har ett mål om att halvera frånvaron från arbetslivet
            på grund av sjukskrivningar fram till
          </note>
          <note>
            2008. För detta krävs kraftfulla insatser. Att bryta ohälsoutvecklingen
            är en av regeringens största utmaningar under mandatperioden.
            Regeringens kommande förslag med inriktning på att öka hälsan
            i arbetslivet kommer bland annat att ha sin utgångspunkt i att
            rehabiliteringsinsatserna och det förebyggande arbetet ska förstärkas
            inte minst när det gäller de grupper som har en svag ställning
            på arbetsmarknaden.
          </note>
          <note>
            Det är också viktigt att framhålla de särskilda regler som finns
            i sjuklöne- och sjukförsäkringssystemen och som har tillkommit
            just för att skydda personer som har en sjukdom eller ett funktionshinder.
            Reglerna innebär att försäkringskassan kan fatta beslut som innebär
            att dessa personer i väsentligt mindre grad belastar den enskilde
            arbetsgivaren kostnadsmässigt.
          </note>
          <note type="speaker">
            Anf. 210 SVEN BRUS (kd):
          </note>
          <note>
            Herr talman! Jag vill tacka statsrådet för svaret.
          </note>
          <note>
            Låt mig först få säga att jag naturligtvis delar regeringens
            oro över utvecklingen av sjukskrivningarna, men min oro gäller
            också bristen på en sammanhållen politik för att vända den utvecklingen.
          </note>
          <note>
            Vi får anledning att återkomma om en stund i nästa debatt till
            ett resonemang om synen på ohälsans orsaker och bredden på åtgärder.
            Att jag har ställt just den här frågan om vissa grupper och personer
            som redan i dag har svårigheter att ta sig in på den reguljära
            arbetsmarknaden hör samman med den oro som jag möter hos personer
            och organisationer.
          </note>
          <note>
            När regeringen nu väljer det enkla synsättet, att i princip alla
            orsaker till ohälsa står att finna på arbetsplatsen, blir de politiska
            åtgärderna därefter, det vill säga att det är arbetsgivarna som
            ska betala mer än de gör i dag.
          </note>
          <note>
            Personalkostnaderna är i de allra flesta företag den dominerande
            kostnadsposten, och för det lilla företaget kan en anställds lön
            vara mer än halva kostnadsmassan. Det säger sig självt att en
            ansvarskännande småföretagare, och större också för den delen,
            gör noggranna överväganden i en anställningsprocess.
          </note>
          <note>
            Man väger in många aspekter vid bedömningen av den sökande och
            inte minst, naturligtvis, hälsoprofilen.
          </note>
          <note>
            Redan i dag är det trångt i den portgången för människor med
            kroniska sjukdomar eller funktionshinder. Man behöver inte ha
            så mycket fantasi för att föreställa sig att porten knappast blir
            vidare i ett läge då arbetsgivaren ska ta ett ännu större ansvar
            för en eventuell sjuklöneperiod, ett ansvar som dessutom gäller
            oavsett om sjukdomen har någon relation till arbetsplatsen eller
            inte.
          </note>
          <note>
            Det finns en aktuell undersökning som visar att
          </note>
          <note>
            50 % bland långtidssjukskrivna uppger att orsaken till deras
            sjukskrivning inte har med arbetsplatsen att göra. Och regeringens
            förslag att öka arbetsgivarnas kostnad har inte precis mötts av
            ovationer från någon, vare sig arbetstagare eller arbetsgivare.
            Lagrådet har sågat förslaget, och vad som händer om EU-
          </note>
          <note>
            kommissionen säger nej är höljt i dunkel.
          </note>
          <note>
            Nu behöver landet tillväxt, nya jobb. Men hur ska de jobben komma
            till i de små företag som redan i dag kämpar hårt för sin överlevnad
            och som nu straffas av regeringen trots att sjukskrivningstalen
            faktiskt är lägst i just de företagen? Och vilka personer kommer
            att få jobb där i framtiden om förslaget om ett utökat arbetsgivaransvar
            förverkligas? Är det de starka och de friska, eller?
          </note>
          <note>
            I en Temoundersökning tror 81 % av arbetsgivarna och så mycket
            som 89 % av allmänheten att företagen kommer att bli mer försiktiga
            med att anställa personer med handikapp och kroniska sjukdomar.
          </note>
          <note>
            Herr talman! Jag skulle vilja fråga statsrådet Hans
          </note>
          <note>
            Karlsson om han inte ser den uppenbara risken för en ytterligare
            tudelad arbetsmarknad? Det blir då en stor arbetsmarknad för de
            friska, starka och produktiva och en liten, om ens någon, för
            de svaga och svagpresterande.
          </note>
          <note>
            Anf. 211 Statsrådet HANS KARLS-
          </note>
          <note>
            SON (s):
          </note>
          <note>
            Herr talman! Först ska jag ta upp ett par sakfrågor. Vi påstår
            inte, Sven Brus, att alla orsaker till ohälsa står att finna på
            arbetsplatsen. Det är grovt överdrivet. Vi säger att det kan vara
            hälften. Det kan vi säkert ha delade meningar om, men låt oss
            debattera med utgångspunkt från det som vi säger. Vi tror att
            det kan vara hälften. Det tror andra. Det tror forskare.
          </note>
          <note>
            Lagrådet, Sven Brus, har inte sågat förslaget om en tredje sjuklönevecka.
            Lagrådet har haft synpunkter på en del lagtekniska frågor. Lagrådet
            hade för sin del synpunkter på det lämpliga i att införa den tredje
            veckan isolerat från det högkostnadsskydd som vi aviserar i propositionen.
            Man hade inga synpunkter på om den tredje sjuklöneveckan kunde
            införas.
          </note>
          <note>
            Det finns två högriskskydd för arbetstagare som är dåligt utnyttjade
            och som är avsedda att minska kostnaden för personer som har återkommande
            sjukfrånvaro. Det finns ett allmänt högriskskydd för arbetstagare
            som innebär att antalet karensdagar för en försäkrad begränsas
            till tio under en tolvmånadersperiod.
          </note>
          <note>
            Det finns ett särskilt högriskskydd för arbetstagare som innebär
            att den som har en sjukdom som kan antas medföra många korta sjukperioder
            har rätt till ett särskilt högkostnadsskydd som innebär att arbetsgivaren
            får ersättning för sjuklönekostnader och den enskilde ersättning
            för karensdagar. Den som har en sjukdom som kan medföra risk för
            en eller flera längre sjukperioder har rätt till det här särskilda
            högkostnadsskyddet. Den som donerar organ har också rätt till
            högkostnadsskyddet. Det innebär att för de personer som har en
            alldeles särskilt utsatt situation på arbetsmarknaden genom olika
            slags återkommande sjukdomar behöver arbetsgivaren inte ta den
            extra risk som en arbetsgivare med fog kan tycka är jobbig, särskilt
            i ett litet företag. Det där finns redan.
          </note>
          <note>
            Dessutom aviserar vi ett högkostnadsskydd också för det mindre
            företaget som gör att man inte behöver ta en risk som äventyrar
            företagets existens om man skulle drabbas av många, flera på varandra
            följande eller samtidigt inträffade sjukfall.
          </note>
          <note type="speaker">
            Anf. 212 SVEN BRUS (kd):
          </note>
          <note>
            Herr talman! Även om Hans Karlsson nu gärna vill tona ned Lagrådets
            kritik kvarstår ändå de oklarheter som finns just kring de här
            högkostnadsskydden och vad som kommer att hända om EU-
          </note>
          <note>
            kommissionen klassar detta som statsstöd och underkänner hela
            modellen. Det är höljt i dunkel. Det få vi kanske debattera i
            särskild ordning.
          </note>
          <note>
            Låt mig återgå till detta med den uppenbara risken för en tudelad
            arbetsmarknad. Inom handikapprörelsen här oron mycket stor just
            nu av förklarliga skäl.
          </note>
          <note>
            Jag har mött den på hemmaplan i Östergötland och i centrala sammanhang.
            Man frågar sig med all rätt hur förutsättningarna för funktionshindrade
            kommer att förändras. Det statsrådet säger sist i sitt interpellationssvar
            förminskar inte den oron. Han säger att det finns särskilda regler
            i sjukförsäkringssystemet just för att skydda personer med sjukdom
            eller funktionshinder. De här reglerna skulle minska den enskilda
            arbetsgivarens kostnader.
          </note>
          <note>
            Det är väl just detta som oroar många utsatta människor och handikapporganisationerna.
            Det förstärker känslan av ett A- och B-lag på arbetsmarknaden.
            Särskilda regler finns i form av lönebidrag och andra regler,
            och det är bra. Men människor är oroliga för att portgången för
            tillträde till den reguljära arbetsmarknaden, som det ändå handlar
            om nu, kommer att bli trängre. Det finns ingenting som talar för
            att det inte kommer att bli så i ett läge där över
          </note>
          <note>
            80 % av arbetsgivarna säger att de kommer att bli försiktigare
            att anställa människor som har en svag ställning och en dålig
            hälsoprofil.
          </note>
          <note>
            Arbete har inte bara med försörjning att göra. Det är så mycket
            mer. Det handlar om livskvalitet och att ha en plats i det riktiga
            samhället, och inte bara på särskilda villkor. Det handlar om
            att få finnas med i det riktiga samhället på den reguljära arbetsmarknaden.
            De förslag som regeringen nu lägger fram tränger ihop porten till
            denna riktiga arbetsmarknad. Det är inte bara jag som kristdemokratisk
            politiker övertygad om, utan den oron delas av handikapporganisationer
            och många människor.
          </note>
          <note>
            Den här risken löper inte bara kroniskt sjuka och funktionshindrade.
            Småbarnsföräldrar, äldre personer och inte minst kvinnor löper
            samma risk att hamna på ett slags B-arbetsmarknad.
          </note>
          <note>
            Börjar man inte i fel ända här? Vore det inte bättre att börja
            i den andra ändan och skapa sådana förutsättningar att företagen
            vågar anställa också andra än kärnfriska och högpresterande personer
            i stället för att hänvisa de svaga på arbetsmarknaden till särskilda
            åtgärder och särregler. Det handlar om att öppna den ordinarie
            och reguljära arbetsmarknaden för alla människor.
          </note>
          <note>
            Överläggningen var härmed avslutad.
          </note>
          <note>
            32 § Svar på interpellation 2002/03:375 om ett brett perspektiv
            på ohälsan
          </note>
          <note>
            Anf. 213 Statsrådet HANS KARLS-
          </note>
          <note>
            SON (s):
          </note>
          <note>
            Herr talman! Sven Brus har frågat mig vad jag avser att göra
            för att det ska anläggas ett bredare perspektiv på ohälsans orsaker
            och vilka åtgärder jag överväger på olika politikområden för att
            komma till rätta med ohälsan och därmed minska statens kostnader
            och förbättra individernas livssituation.
          </note>
          <note>
            Jag håller med Sven Brus att det inte finns några enkla förklaringar
            till att ohälsan i arbetslivet och dess kostnader har ökat så
            dramatiskt sedan 1997.
          </note>
          <note>
            Detta framhöll jag också i det föregående svaret till
          </note>
          <note>
            Sven Brus. Det är en viktig utgångspunkt för regeringens strategi
            för hälsa i arbetslivet. Det har i samband med att 11-punktsprogrammet
            och regeringens fortsatta strategi presenterades framhållits att
            det behövs ett brett spektrum av åtgärder på olika områden. Dessa
            åtgärder ska ha två huvudsakliga syften, nämligen att förebygga
            ohälsa i arbetslivet och ge möjlighet till en snabb återgång till
            arbete.
          </note>
          <note>
            Sven Brus för ett resonemang om orsakerna till ohälsan utifrån
            olika undersökningar som närmast tycks gå ut på att orsakerna
            i första hand skulle finnas utanför arbetslivet.
          </note>
          <note>
            Som jag inledningsvis sade finns orsakerna att finna i olika
            faktorer såväl på som utanför arbetsplatsen. Det handlar ofta
            om ett samspel mellan olika faktorer. Att ange exakt hur stor
            andel av sjukfrånvaron som beror på det ena eller det andra är
            inte möjligt. Det finns emellertid omfattande forskning och statistik
            som ger en bra bild av utvecklingen och ett bra underlag för de
            åtgärder som måste vidtas. Den arbetsgrupp som Mona Sahlin tillsatte
            i början av år
          </note>
          <note>
            2000 på arbetsmiljöområdet gjorde i sin slutrapport bedömningen
            att åtminstone hälften av långtidssjukskrivningarna var arbetsrelaterade.
            Även den av Sven
          </note>
          <note>
            Brus refererade RFV-undersökningen stöder den bedömningen.
          </note>
          <note>
            Enligt min uppfattning är förhållandena i arbetslivet avgörande
            inte bara för möjligheterna att förebygga sjukfrånvaron utan också
            för möjligheterna för människor att komma tillbaka till arbetet.
            Att som
          </note>
          <note>
            Sven Brus gör påstå att regeringens hittills förda politik alltför
            ensidigt fokuserat på arbetsmiljöns betydelse för människors hälsa
            eller ohälsa är fel.
          </note>
          <note>
            Regeringen har hittills framför allt föreslagit åtgärder avsedda
            att förbättra rehabiliteringen samt förbättra och precisera sjukskrivningsprocessen.
            Detta är åtgärder som framför allt är inriktade på de redan sjukskrivna.
          </note>
          <note>
            Ytterligare åtgärder behövs nu framför allt för att förstärka
            det förebyggande arbetet på arbetsplatserna.
          </note>
          <note>
            Åtgärderna inom detta ena huvudområde i regeringens strategi
            måste fullföljas, utvecklas och förnyas.
          </note>
          <note>
            Inriktningen är att förhindra ohälsa, utslagning och utestängning
            från arbetet genom förebyggande åtgärder innan sjukskrivning har
            blivit ett faktum. Goda arbetsvillkor och en god hälsa medverkar
            också till fler människor i arbete samt en ökad tillväxt.
          </note>
          <note>
            Det lokala arbetet på arbetsplatserna i samverkan mellan arbetsmarknadens
            parter är av grundläggande betydelse för att införa ett systematiskt
            arbetsmiljöarbete. Genom aktiva åtgärder på arbetsplatserna skapas
            dessutom bättre förutsättningar för partiell sjukskrivning samt
            i övrigt snabbare återgång i arbete.
          </note>
          <note>
            En välfungerande tillsyn behövs med hänsyn till framför allt
            de arbetsplatser som har den sämsta arbetsmiljön och för vilka
            de vanliga drivkrafterna inte verkar på ett effektivt sätt. Förutsättningarna
            för företagshälsovården ska ses över. De regionala skyddsombuden
            har en viktig uppgift i att medverka till att utveckla arbetsmiljöarbetet
            vid de mindre företagen.
          </note>
          <note>
            Försöksverksamheten inom den offentliga sektorn samt metodutvecklingen
            av hälsobokslut med mera måste följas upp och utvärderas. Resultaten
            av dessa verksamheter liksom goda exempel i övrigt måste föras
            ut till arbetsplatserna.
          </note>
          <note>
            En fortsatt ambitiös arbetsmiljöfokusering och goda analysmöjligheter
            är samtidigt nödvändiga för att ytterligare klarlägga förhållandena.
            Av det skälet tillsatte regeringen den så kallade AHA-utredningen,
            som alldeles nyligen har presenterat sina förslag.
          </note>
          <note>
            Utredningens slutbetänkande remissbehandlas för närvarande.
          </note>
          <note>
            Sammanfattningsvis vill jag hävda att regeringens strategi för
            hälsa i arbetslivet har ett brett perspektiv.
          </note>
          <note>
            Det är samtidigt viktigt att arbetet inom strategin fokuseras
            på de väsentligaste områdena för att den ska innebära den kraftsamling
            som behövs för att regeringens uppsatta mål för hälsan i arbetslivet
            ska uppfyllas.
          </note>
          <note type="speaker">
            Anf. 214 SVEN BRUS (kd):
          </note>
          <note>
            Jag tackar statsrådet för svaret även på den här interpellationen,
            som naturligtvis hör nära samman med den förra. Ohälsokostnaderna
            har mer än fördubblats sedan 1997, och jag vet inte hur många
            gånger jag har fått frågan om vad som är orsaken.
          </note>
          <note>
            Mitt enkla svar brukar vara det här: Jag vet inte. Den enkla
            sanningen är nog den att det att det inte finns en sanning. Det
            vill säga: utom för regeringen, som har en väldigt bestämd uppfattning.
          </note>
          <note>
            Nu säger Hans Karlsson här i dag att man ska göra en bestämning
            till 50 %, och det var intressant, men då kanske också åtgärderna
            och insatserna borde fördelas så att man angriper arbetsmarknaden
            med
          </note>
          <note>
            50 % och andra politikområden med den andra halvan. Det verkar
            dock som om politiken inte fungerar på det sättet.
          </note>
          <note>
            Finns det någon som på allvar tror att svenska arbetsplatser
            är sämst i Europa och att miljön på de svenska arbetsplatserna
            dessutom har försämrats så dramatiskt de senaste sex åren att
            det förorsakat med än fördubblade sjukskrivningar? En undersökning
            gjord av Arbetslivsinstitutet visar att utbrändhet är minst lika
            vanlig hos arbetslösa som hos förvärvsarbetande.
          </note>
          <note>
            De stora regionala skillnaderna indikerar också att sjukskrivningsfrekvensen
            har med attityder att göra.
          </note>
          <note>
            Nu talar jag inte om fusk i den mening som kan lagföras. Sådant
            finns säkert också, men det är högst sannolikt marginellt. Men
            visst har det som var tänkt att vara en sjukförsäkring blivit
            en inkomstbortfallsförsäkring. Därför behövs förslagen om ökad
            precision i sjukskrivningsprocessen, bredare företagsmedicinsk
            kompetens och så vidare. De här åtgärderna ska vi ju debattera
            om någon vecka här i kammaren, och de är nödvändiga och viktiga.
          </note>
          <note>
            Men åter till det breda perspektivet. Vi hade för en tid sedan
            besök av TCO:s ordförande Sture Nordh i socialförsäkringsutskottet,
            och när han fick frågan om orsaken till de höga sjukskrivningstalen
            svarade han så här: De beror på att människor inte får livspusslet
            att gå ihop. Det är mitt i prick - ingen kristdemokrat hade kunnat
            säga det bättre.
          </note>
          <note>
            Det handlar om människors kamp med livspusslets många bitar.
            Det finns många små och stora bitar. En del är små och vardagstriviala,
            andra är stora och livsavgörande. Men både de små och de stora
            bitarna behövs för att hela pusslet ska gå ihop.
          </note>
          <note>
            Nu säger statsrådet att orsakerna står att finna i olika faktorer
            såväl på som utanför arbetsplatserna.
          </note>
          <note>
            Så är det förvisso, men ändå inriktas regeringens politik i första
            hand på att angripa arbetsplatserna och framför allt arbetsgivarna.
            Man ska väl inte märka ord alltför mycket, men när man läser det
            svar som statsrådet Hans Karlsson har givit på den här interpellationen
            finner man att orden "arbete",
          </note>
          <note>
            "arbetsmiljö" och "arbetsplatser" återkommer 25
          </note>
          <note>
            gånger. Det säger väl något om den fokusering som regeringen
            gör på arbetsplatserna.
          </note>
          <note>
            I livspusslet ingår väldigt många områden. Jag ska be att få
            återkomma till några av dem i nästa inlägg, men låt mig ge familjepolitiken
            som ett exempel. Vi ska debattera den också lite senare här i
            kväll. Är inte familjepolitiken, att få ihop livet i föräldrasituationen,
            en betydelsefull del av livspusslet? Har inte det minst lika mycket
            med ohälsa och stress att göra som situationen på arbetsplatserna?
          </note>
          <note type="speaker">
            Anf. 215 ANNA LILLIEHÖÖK (m):
          </note>
          <note>
            Herr talman! Interpellanten har efterfrågat åtgärder mot bakgrund
            av ett brett perspektiv på sjukskrivningarnas orsaker. Det är
            en stor fråga, men jag saknar en del infallsvinklar i ministerns
            svar, och det är därför som jag har begärt ordet.
          </note>
          <note>
            Den viktigaste åtgärd som regeringen hittills vidtagit är att
            lägga över ett större ansvar på arbetsgivarna, men om filosofin
            bakom detta nämner ministern ingenting i sitt svar. Vi moderater
            anser att det viktigt att involvera den enskilde i försäkringens
            konstruktion och att den enskilde ska ha en självrisk.
          </note>
          <note>
            Ministern har hittills inte nämnt någonting om detta, trots att
            en sänkning av ersättningsnivån ingår bland de åtgärder regeringen
            föreslagit. Självrisk är en viktig del i utformningen av en försäkring
            som bygger på förtroende.
          </note>
          <note>
            Andra åtgärder som vore möjliga inom politikområden som skulle
            kunna ge människor större möjlighet att påverka sin vardag nämns
            heller inte i ministerns svar. I många undersökningar visas att
            det är brist på kontroll över den egna tillvaron och utanför arbetsplatsen
            som är en faktor bakom ökade sjukskrivningar. Där har vi skattepolitik
            och familjepolitik som viktiga faktorer.
          </note>
          <note>
            Ministern nämner visserligen arbetsförhållandena inom den offentliga
            sektorn som en bidragande faktor till sjukskrivningarna. Förslagen
            till förbättrad organisation och arbetsmiljö inom de offentliga
            arbetsplatserna lyser emellertid med sin frånvaro. De offentliga
            arbetsplatserna får visserligen mera pengar i regeringens förslag,
            men det är ju knappast där som problemet ligger, när offentliga
            arbetsplatser inom vård och omsorg till exempel har både fler
            och betydligt längre sjukskrivningar, utan problemet ligger naturligtvis
            i organisation och ledarskap.
          </note>
          <note>
            Små fristående arbetsplatser inom vård och skola visar sig ha
            betydligt lägre frånvaro, så det är möjligt att om vi skulle få
            fler fristående arbetsplatser inom vård och omsorg skulle vi kunna
            få ned sjukskrivningarna.
          </note>
          <note>
            Inom ett annat område borde ministern verkligen ha förslag, nämligen
            att öka rörligheten på arbetsmarknaden, men där hör vi inte heller
            några förslag eller tankegångar. När sjukskrivna byter jobb blir
            de i många fall friskare. Möjligheter till utbildning och utbildningspolitiken
            är en nyckel i det sammanhanget.
          </note>
          <note>
            En annan aspekt som det hade varit intressant att få ministerns
            synpunkter på är det faktum att kön är den förklaringsvariabel
            som ger mest utslag för ohälsa och frånvaro. I klartext: Kvinnor
            är sjukskrivna i mycket högre grad och längre tid än män, och
            det är kvinnornas sjukfrånvaro som ökat drastiskt. Särskilt oroväckande
            är det faktiskt att alltfler kvinnor, särskilt unga kvinnor, mår
            psykiskt dåligt.
          </note>
          <note>
            Ministern har vid annat tillfälle sagt att sjukförsäkringen ska
            användas för dem som är sjuka. För att belysa det breda perspektivet
            borde kanske också därför andra frågor ställas. Har svenskarna
            verkligen blivit så mycket sjukare som det förefaller? Kan det
            vara så att inte alla som sjukskrivs är sjuka? Något stämmer inte
            när vi verkar ha blivit dubbelt så sjuka på några få år. Sjukförsäkringen
            används uppenbarligen på ett sätt som den inte riktigt klarar
            av, och risken är då att de som verkligen behöver försäkringen
            drabbas. Vi måste då få ett ifrågasättande för att komma åt bland
            annat förändrade normer och sjukskrivning som lösning på andra
            problem än traditionell sjukdom.
          </note>
          <note>
            Det behövs ett sådant brett ifrågasättande som efterfrågas i
            interpellationen, och det behövs många olika åtgärder för att
            komma åt de sammansatta problemen. Jag hoppas att ministern nu
            kommer att föreslå ytterligare åtgärder och att regeringen inte
            bara lägger över problemen på arbetsgivarna. Därmed min fråga:
            Vilka ytterligare åtgärder står nu överst på ministerns lista
            för att komma till rätta med ohälsa, minska statens kostnader
            och förbättra individens livssituation?
          </note>
          <note>
            Anf. 216 Statsrådet HANS KARLS-
          </note>
          <note>
            SON (s):
          </note>
          <note>
            Herr talman! Jag måste säga att det är en viss ensidighet i argumentationen.
            Vi har lagt fram ett förslag som tydligt träffar arbetsgivaren,
            och det är den förlängda sjuklöneperioden. Jag vet inte hur många
            förslag som vi har lagt fram, men säkert kunde jag räkna upp 15
            förslag som inriktar sig på annat.
          </note>
          <note>
            Det är sänkt sjukersättning, lägre ersättning till den som är
            arbetslös och sjukskriven och en rad förslag till att förbättra
            sjukskrivningsprocessen. Det är att få till stånd avstämningsmöten
            mellan den sjuke och dennes läkare, arbetsgivare och försäkringskassa
            för snabba upp rehabiliteringsinsatser och att i högre grad få
            till stånd deltidssjukskrivningar för att eliminera risken för
            att människor slentrianmässigt sjukskrivs på heltid därför att
            man är orolig för att inte kunna komma tillbaka till arbetsplatsen
            på en deltidssjukskrivning eller för läkaren inte förstår hur
            den sjukes arbetsliv ser ut.
          </note>
          <note>
            Vi föreslår bättre intyg, där läkarna ska tvingas att tydligare
            ange den medicinska grunden, också det i syfte att undvika slentrianmässiga
            långa sjukskrivningar. Vi föreslår utbildning i försäkringsmedicin
            till landets samtliga sjukskrivande läkare. Vi föreslår fler försäkringsläkare.
            Vi föreslår att sjukpenning byts mot sjukersättning senast ett
            år efter det att man har blivit sjuk, där försäkringskassan får
            ta initiativet. Vi föreslår obligatorisk rehabiliteringsutredning.
            Vi föreslår att man ska få ett bättre stöd för att byta jobb om
            man är sjuk och inte har möjlighet att komma tillbaka till sin
            gamla arbetsplats. Vi inför särskilt anställningsstöd för långtidssjukskrivna
            som ska kunna vara en hjälp för människor att få en ny anställning
            hos en annan arbetsgivare, som med ett anställningsstöd skulle
            vilja pröva att öppna möjligheten för en person som måste byta
            arbete att komma tillbaka. Detta är inte alla förslag; detta är
            några av de förslag vi lägger fram.
          </note>
          <note>
            Man blir sjukskriven från arbetet. Man blir inte sjukskriven
            från hemmet eller från fritiden. Man blir sjukskriven från arbetet.
            Arbetet är en av de viktigaste platserna i en människas liv. Det
            är på arbetsplatsen som de bästa förutsättningarna finns, inte
            bara för att förhindra att ohälsa uppstår på arbetsplatsen.
          </note>
          <note>
            På arbetsplatsen finns möjligheten att också göra det möjligt
            för människor att komma tillbaka - tidigare, till annorlunda arbetsuppgifter
            eller med förebyggande rehabilitering - för att snabba på förloppet
            och minska sjukfrånvaron. Det finns goda exempel på hur man kan
            attackera detta.
          </note>
          <note>
            Nu efterlyser jag företagens, arbetsgivarnas, förslag. Var finns
            företagens initiativ för att minska ohälsan? Nu har jag under
            ett halvår svarat på vad regeringen tänker göra. Nu vänder jag
            på frågan:
          </note>
          <note>
            Vilka initiativ tänker arbetsgivarna ta för att möjliggöra för
            människor att komma tillbaka tidigare och för att undvika ytterligare
            utslagning på arbetsmarknaden?
          </note>
          <note type="speaker">
            Anf. 217 SVEN BRUS (kd):
          </note>
          <note>
            Herr talman! Nu uppträder ju jag i den här debatten som företrädare
            för Kristdemokraterna som riksdagsledamot. Dialogen med arbetsgivarorganisationer
            och företagare får väl statsrådet föra på en annan arena.
          </note>
          <note>
            När statsrådet säger att den tredje sjuklöneveckan träffar arbetsgivarna
            så är det ju sant, men dock en sanning med modifikation. Om några
            träffas av den tredje sjuklöneveckan är det ju också arbetstagarna,
            och inte minst de svaga arbetstagarna, som vi debatterade för
            en liten stund sedan här. Så träffytan är betydligt större.
          </note>
          <note>
            Nu säger statsrådet att regeringen föreslår sänkt ersättning.
            Ja, förvisso. Det är samma statsråd som nu säger det här i talarstolen
            som i valrörelsen sade: Vi ska göra människor friskare, inte fattigare.
          </note>
          <note>
            Återigen: Den här interpellationen handlar om att vidga perspektivet.
            I det svar som statsrådet Hans
          </note>
          <note>
            Karlsson har gett på en interpellation som handlar om att vidga
            perspektivet till fler politikområden, till mer än arbetslivet,
            talar statsrådet 25 gånger om arbetslivet, arbetsmiljön, arbetsplatsernas
            ansvar. Det är inte underligt om detta ger intryck av ensidig
            fokusering.
          </note>
          <note>
            Det är en ensidig fokusering på arbetsplatserna. Det kan inte
            vara så att de svenska arbetsplatserna är sämst i Europa. Det
            kan inte vara så att de har blivit mer än dubbelt så dåliga under
            den här sexmånadersperioden så att det förklarar en fördubbling
            av sjukskrivningsfrekvensen.
          </note>
          <note>
            Nej, alltså: Vad som behövs är ett bredare perspektiv trots allt.
            Jag förstår att det här resonemanget stör Hans Karlsson och att
            han blir något frustrerad av det. Jag har full förståelse för
            det, men jag tänker med envishet ändå driva den debatten.
          </note>
          <note>
            Jag nämnde familjepolitiken för en stund sedan här. Man kan på
            denna korta tid nämna ytterligare några punkter. En ökad rörlighet
            på arbetsmarknaden, till exempel inom vård och omsorg, skulle
            ge bättre hälsotal - det är jag ganska övertygad om. Nu säger
            regeringen i sin politik nej till att öka mångfalden inom vård
            och omsorg. Man vill snarare snäva in den.
          </note>
          <note>
            Det är ju också en kontraproduktiv politik om man vill öka hälsan,
            inte minst inom vården.
          </note>
          <note>
            Möjligheter till avlastning vad gäller hemarbete genom skattereduktion
            på sådana tjänster har regeringen sagt nej till år efter år och
            hänvisat till att vi inte ska ha några pigor i Sverige. Men det
            är åtskilliga familjer som har svårigheter att få sitt livspussel
            att gå ihop och vars liv skulle underlättas om man kunde hitta
            en sådan lösning.
          </note>
          <note>
            Kompetensfrågorna är ytterligare ett annat exempel. I dag arbetar
            40 % av personalen i den kommunala äldreomsorgen utan grundutbildning
            för sin viktiga uppgift. Om inte det är en grund för att må dåligt
            och för att ohälsan ökar så vet jag inte vad. De här personerna
            gör inte ett dåligt jobb, men det är lätt att föreställa sig vilken
            skillnad det skulle vara om de skulle få den trygghet och den
            yrkesstatus som utbildning betyder. Regeringen har ju berömt sig
            av att ha skjutit till mer pengar till kommunerna, just för personal
            och kompetensutveckling, de senaste åren.
          </note>
          <note>
            Det är bara det att både Kommunförbundet och tidningen Kommunalarbetaren
            säger att kommunerna i själva verket har fått mindre pengar till
            personal och kompetensutveckling de senaste åren genom regeringens
            politik.
          </note>
          <note>
            Herr talman! Det finns en rad områden som Hans
          </note>
          <note>
            Karlsson nogsamt undviker att ta upp i den här debatten, och
            även om han blir aldrig så irriterad av att jag fokuserar på att
            han talar för mycket om arbetslivet så är det trots allt så.
          </note>
          <note type="speaker">
            Anf. 218 ANNA LILLIEHÖÖK (m):
          </note>
          <note>
            Herr talman! Statsrådet talar om att han efterlyser ytterligare
            förslag från framför allt företagare. Då kan man bara peka på
            att företagarna har föreslagit sjuklöneperiod efter antal anställda.
            Det finns en del andra förslag som cirkulerar, som till exempel
            förslaget om friskpeng, som vi har begärt en utredning om, som
            går ut på att företagen kanske ska ta ett större ansvar men också
            få resurser för att göra det, resurser som avvägs efter vilken
            risk olika personer löper att råka ut för sjukskrivning. Det finns
            alltså förslag.
          </note>
          <note>
            Statsrådet har också läst upp en hel del av de förslag som finns
            i den proposition som vi bereder här i riksdagen och ska diskutera
            nästa vecka och som bland annat är avsedd att precisera och strama
            upp sjukskrivningsprocessen. Men det är ju tyvärr inte så mycket
            i den, utom just avstämningsmöten och försäkringsläkare, som är
            något vi moderater har efterfrågat i minst fem sex års tid. Samtidigt
            tas faktiskt intyg bort, intyg som är viktiga för att involvera
            den enskilde i processen, inte minst för att beskriva samband
            mellan sjukdom och arbetsförmåga. Likaså har vi hittills inte
            sett några förslag som förbättrar möjligheterna för företagshälsovården
            att arbeta. Vi har också tidigare i dag diskuterat hur vi ska
            kunna få en samverkan med sjukvården så att man faktiskt får i
            gång rehabilitering, särskilt när det nu kommer att dröja minst
            tre veckor innan försäkringskassan ens vet om att en person är
            sjukskriven.
          </note>
          <note>
            Jag vill då naturligtvis återkomma med min tidigare fråga: Vilka
            ytterligare åtgärder står nu överst på ministerns lista för att
            åstadkomma minskad ohälsa, minska statens kostnader för sjukpenning
            och förbättra individernas situation?
          </note>
          <note>
            Överläggningen var härmed avslutad.
          </note>
          <note>
            33 § Svar på interpellation 2002/03:408 om en modern familjepolitik
            på familjens villkor
          </note>
          <note>
            Anf. 219 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! Sven Brus har frågat familjeministern vilka åtgärder
            hon avser vidta för att uppfylla riksdagsmajoritetens uttalade
            stöd för småbarnsföräldrars möjlighet att välja olika barnomsorgsformer
            och därmed även omsorg i hemmet. Frågan har överlämnats till mig.
          </note>
          <note>
            Det är viktigt att förskoleverksamheten kan bedrivas i olika
            former för att passa barns och föräldrars behov. I OECD:s studie
            av den svenska barnomsorgen har särskilt framhållits den mångfald
            och variation som finns i form av förskolor, familjedaghem, öppna
            förskolor, nattomsorg, föräldrakooperativ och annan enskild verksamhet.
            Förskolor bedrivs med olika inriktningar såsom Montessori-, Waldorf-
            eller
          </note>
          <note>
            Reggio Emilia-inspirerad pedagogik. Det finns profilförskolor
            som satsar på miljö, data, bild, musik etcetera. Jag har under
            mitt första år som förskoleminister besökt en stor mängd förskoleverksamheter
            och kunnat förvissa mig om det stora utbud som finns för föräldrar
            att välja emellan.
          </note>
          <note>
            Att all förskoleverksamhet bedrivs utifrån likvärdiga villkor
            i såväl ekonomiska som kvalitativa avseenden är en förutsättning
            för valfriheten. Regeringen vill inte medverka till att det ska
            vara föräldrars plånböcker som styr valet av barnomsorg. Därför
            omfattar maxtaxan alla verksamhetsformer och lagstiftningen utgår
            från principen att bidrag och avgifter ska vara desamma i all
            verksamhet. Detta har bidragit till att vi i dag har en bra blandning
            av kommunal och enskild verksamhet i kommunerna.
          </note>
          <note>
            Det har också varit viktigt att konstatera att maxtaxan inte
            lett till, vilket många befarade, att barngrupperna blivit större
            och köerna växt. Inte heller har föräldrar utökat sina barns vistelsetider
            för att de fått sänkta barnomsorgsavgifter. Tvärtom får många
            barn nu del av förskolan med kortare vistelsetider.
          </note>
          <note>
            Arbetet med att förbättra kvaliteten i förskolan fortsätter dock
            och är högt prioriterat. Regeringen avser att återkomma med ett
            förslag om ett riktat statsbidrag till personalförstärkningar.
            Satsningen ska ske successivt under mandatperioden och i den takt
            som ekonomin tillåter.
          </note>
          <note>
            Det finns olika förslag om hur föräldrar ska få mer tid för barnen
            när de är små. För regeringen är det föräldraförsäkringen som
            vi anser bäst tillgodoser föräldrars behov och som gör det möjligt
            att tillbringa mer tid med barnen för både mammor och pappor.
          </note>
          <note>
            Vi har i Sverige den mest generösa föräldraförsäkringen man kan
            finna i ett internationellt perspektiv.
          </note>
          <note>
            Nyligen har den byggts ut med ännu en månad och garantinivåerna
            har höjts. Flexibiliteten i systemen har ytterligare förbättrats.
            Regeringen avser att bygga vidare på föräldraförsäkringen. Närmast
            på dagordningen står att höja taken i föräldraförsäkringen, vilket
            kommer att göras när samhällsekonomin så tillåter.
          </note>
          <note>
            Regeringen delar således helt uppfattningen att det är viktigt
            med mångfald och valfrihet inom barnomsorgen, att barnomsorgen
            måste vara väl utbyggd med olika alternativ och att kommunerna
            måste kunna erbjuda likvärdiga villkor för alla godkända förskoleverksamheter.
            Vi delar också uppfattningen att föräldrar, både mammor och pappor,
            bör ges möjligheter att få mer tid för barnen.
          </note>
          <note type="speaker">
            Anf. 220 SVEN BRUS (kd):
          </note>
          <note>
            Herr talman! Jag tackar statsrådet för svaret. Jag har för bara
            en liten stund sedan haft ett meningsutbyte med statsrådet Hans
            Karlsson om orsakerna till de höga sjukskrivningstalen. I det
            sammanhanget har jag använt ordet livspussel. Jag, och inte bara
            jag, tror med bestämdhet att en grundläggande orsak till ohälsa
            och därmed ofta till sjukskrivning är just det förhållandet att
            människor inte får sitt livspussel att gå ihop. Det gäller inte
            minst småbarnsföräldrarna. Det visar olika undersökningar. I min
            interpellation har jag försökt beskriva den verklighet som de
            flesta barnfamiljer lever i, en verklighet där tid är en bristvara,
            där hälften av familjerna säger att de upplever sitt liv som mycket
            eller ganska stressigt. Det är en markant skillnad mot personer
            utan barn.
          </note>
          <note>
            Det är en verklighet där stress och sömnbrist är störst bland
            småbarnsmammorna och där 90 % av personalen i skola och förskola
            menar att det är vanligt att barn drabbas av stressrelaterade
            sjukdomar.
          </note>
          <note>
            Det är den här verkligheten som min interpellation handlar om.
            Men statsrådet Lena Hallengren undviker nogsamt att över huvud
            taget ta upp det resonemanget.
          </note>
          <note>
            Svaret handlar om att vi ska ha en hög kvalitet i förskoleverksamheten.
            Det handlar om maxtaxan och en bra föräldraförsäkring. Om det
            mesta av det här kan vi vara överens. Det är inte där vi kristdemokrater
            har våra invändningar utan mot de mer grundläggande tankarna kring
            omsorgen om våra barn.
          </note>
          <note>
            Lena Hallengren säger att regeringen delar uppfattningen att
            det är viktigt med mångfald och valfrihet inom barnomsorgen, att
            omsorgen ska vara väl utbyggd med olika alternativ och att vi
            ska ha likvärdiga villkor för alla förskoleverksamheter. Det är
            bra.
          </note>
          <note>
            Det tycker jag också, och Kristdemokraterna. Men den sista meningen
            förbryllar mig. "Vi", säger statsrådet det vill säga regeringen,
            "delar också uppfattningen att föräldrar, både mammor och pappor,
            bör ges möjlighet att få mer tid för barnen". Frågan är bara hur.
            Frågan är också, framför allt, med vilka regeringen delar den
            uppfattningen. Det är knappast med merparten av småbarnsföräldrarna.
            Det är inte med majoriteten av svenska folket. Regeringen går
            inte ens i takt med sina egna väljare.
          </note>
          <note>
            I en SKOP-undersökning i september 2002 svarade 66 % av socialdemokratiska
            väljare att den ensidiga statliga subventionen av förskolan är
            orättvis.
          </note>
          <note>
            66 % av de socialdemokratiska väljarna tycker det -
          </note>
          <note>
            två tredjedelar. Totalt var det tre av fyra som ansåg att man
            borde få ekonomiskt stöd även till andra former än offentligt
            finansierad omsorg. Det är betecknande att det största stödet
            för den uppfattningen finns i gruppen 18-34 år, det vill säga
            personer som lever närmast den verklighet där livspusslet har
            svårt att gå ihop.
          </note>
          <note>
            Herr talman! Jag vill ställa frågan till statsrådet:
          </note>
          <note>
            Med vilka delar regeringen uppfattningen om mer tid för barnen?
            Med varandra i statsrådskretsen kanske, men med vilka andra?
          </note>
          <note>
            Anf. 221 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! Jag behöver inte upprepa alla bakgrundsfakta i Sven
            Brus interpellation. Jag tror att vi är överens om att barn är
            det viktigaste vi har i samhället, att de borde gå först och att
            vi borde satsa på deras vardag. Det är därför som jag tar upp
            förskolan i mitt anförande. Förskolan är en viktig del av barnens
            vardag.
          </note>
          <note>
            Jag tror att vi ska ägna mycket tid åt att tala om kvaliteten
            i förskolan. Många barn tillbringar en stor del av sin dag där
            - en mindre del när man är yngre, sedan lite mer.
          </note>
          <note>
            Maxtaxan är någonting som brukar diskuteras i den här kammaren.
            Det är faktiskt ett sätt att få livet att gå ihop lite mer - att
            man inte behöver betala
          </note>
          <note>
            2 000-3 000 i månaden för sina barns förskolevistelse. Tvärtom
            kan man, som en del föräldrar väljer att göra, använda en minskad
            avgift till att kanske hämta barnen tidigare och inte stressa
            på samma sätt. Jag tror också att det är en trygghet för föräldrar
            att veta och känna att barnen är trygga och har det bra när de
            är i förskolan på dagen.
          </note>
          <note>
            Jag vill ändå beskriva vår föräldraförsäkring som ibland glöms
            bort. Det är som att föräldraförsäkringen, den har vi, men vad
            gör vi mer då? Vi ska vara medvetna om att vi har en unik föräldraförsäkring
            i internationella sammanhang. I 13 månader kan man vara hemma
            med 80 % av inkomsten. Sedan kan man vara hemma ytterligare 3
            månader med 120 kr om dagen. Det är alltså 480 dagar. Det är oerhört
            flexibelt
          </note>
          <note>
            - man kan ta ut hela dagar, halva dagar, deltid och man kan dela
            mellan föräldrarna. Det är en möjlighet att vara hemma med sina
            barn när barnen är små.
          </note>
          <note>
            I många andra länder har man möjlighet till obetald ledighet.
            Baksidan med det som vi har är att några i samhället ska arbeta
            och betala skatt, se till att finansiera den gemensamma välfärd
            som vi har. De ska finansiera föräldraförsäkring eller andra alternativ
            som till exempel Kristdemokraterna förespråkar, som det för övrigt
            inte heller råder någon majoritet för i kammaren. Det gäller vårdnadsbidrag,
            som väl är det som Sven Brus förespråkar.
          </note>
          <note>
            Några måste också arbeta för att betala den gemensamma välfärden
            - en möjlighet att vara hemma
          </note>
          <note>
            18 månader med sina barn när de är små. Det tycker jag är tid
            med barnen, möjlighet för föräldrar att sätta barnen i centrum.
          </note>
          <note>
            Kvaliteten i förskolan är en debatt som vi ska ha.
          </note>
          <note>
            Där tillbringar många barn en stor del av sin tid. Det kommer
            vi inte ifrån. Hur ser då dagarna ut för barn?
          </note>
          <note>
            Kristdemokraterna har tidigare sagt nej till läroplan i förskolan
            vilket är ett sätt att garantera kvalitet. Man har sagt nej till
            den allmänna förskolan för 4- och 5-
          </note>
          <note>
            åringar. Man har sagt nej till rätt för barn till arbetslösa
            och föräldralediga att få tillbringa tid i förskolan.
          </note>
          <note>
            Man har också sagt nej till maxtaxan som har sänkt avgifterna
            vilket har gjort att en familj i genomsnitt har fått 12 000 kr
            mer om året att röra sig med, kanske för att gå ned i arbetstid,
            kanske för att ägna mer tid åt sina barn. Jag tycker att vi ska
            tala lite mer om vad vi ser som alternativ, vem som ska finansiera
            dem och på vilken bekostnad.
          </note>
          <note type="speaker">
            Anf. 222 SVEN BRUS (kd):
          </note>
          <note>
            Herr talman! Frågan är vem Lena Hallengren argumenterar mot.
            Vem vill inte ha kvalitet i förskolan?
          </note>
          <note>
            Vem vill inte ha en bra förskola? Vem vill inte ha rimliga avgifter
            för dem som väljer kommunal barnomsorg?
          </note>
          <note>
            Det finns inte majoritet för den kristdemokratiska familjepolitiken,
            säger Lena Hallengren. Nej, inte i den här kammaren. Men bland
            småbarnsföräldrar finns det faktiskt en majoritet för den familjepolitiken.
            Min fråga till ministern var: Med vem delar regeringen sin uppfattning?
            Är det med statsrådskretsen och, för all del, majoriteten i kammaren?
            Det är definitivt inte med föräldrarna.
          </note>
          <note>
            Låt mig få läsa innantill: " En liten elit med vänsterakademiker
            tycks ha drivit igenom socialdemokraternas familjepolitik. Men
            en majoritet av väljarna vill ha en annan barnomsorg än den som
            socialdemokraterna erbjuder och subventionerar med allmänna medel.
            Vi skräms av den kallsinniga syn partiledningen har på barnens
            uppväxt".
          </note>
          <note>
            Vem säger detta? Det är inte jag. Det är inte en kristdemokrat,
            även om det kunde ha varit det. Det är två socialdemokratiska
            debattörer som konstaterar:
          </note>
          <note>
            Våra väljare vill själva ta hand om sina barn. De har rätt. Tre
            av fyra tycker så.
          </note>
          <note>
            De flesta av oss minns säkert den småbarnsmamma som i valrörelsen
            frågade statsministern vad hon skulle göra när hon inte ville
            lämna bort sin ettåring tio timmar om dagen men inte hade råd
            med något annat. Statsministerns svar blev att kvaliteten i förskolan
            skulle förbättras, alltså samma svar som statsrådet Hallengren
            lämnar här.
          </note>
          <note>
            Kvaliteten i förskolan skulle alltså förbättras. Det var dock
            inte vad mamman frågade om. Men så talar översåten till undersåten:
            Glöm din önskan att slippa lämna bort din ettåring halva dygnet.
            Glöm din längtan efter att få ditt livspussel att gå ihop och
            få det att se ut som du vill ha det. Vi vet bäst. Vi har redan
            valt åt dig, visserligen utan att fråga dig, men sådant är systemet.
            Du får ju en bättre förskola. Det var svaret.
          </note>
          <note>
            Herr talman! Jag skulle önska att Lena Hallengren kort och enkelt
            definierade sin syn på begreppet valfrihet. Vad svarar hon ettåringens
            mamma? Svarar hon som hon gör nu i kammaren: Du får en bättre
            förskola. Det är ju inte vad mamman frågar efter. Det är klart
            att hon vill ha en bättre förskola när det blir aktuellt. Nu var
            det dock inte det hon frågade efter, utan varför hon måste lämna
            bort sin ettåring halva dygnet om hon vill välja ett annat alternativ.
          </note>
          <note>
            Varför lägger regeringen all sin subventionering på en omsorgsform
            och noll kronor på alternativen?
          </note>
          <note>
            Detta handlar den här debatten om - inte om kvaliteten i förskolan.
            Den debatten tar vi gärna i andra sammanhang, men nu handlar debatten
            om att kunna välja och att själv kunna lägga bitarna i sitt livspussel.
          </note>
          <note>
            Vad är den valfriheten värd? Är det ungefär som när T-Forden
            kom och man sade: Du får gärna välja färg bara du väljer svart.
          </note>
          <note>
            Anf. 223 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! Vem vill inte ha kvalitet i förskolan?
          </note>
          <note>
            Vem vill inte ha en maxtaxa? Vem vill inte .? Så började Sven
            Brus sitt tidigare inlägg. Jag ställer mig ändå frågande. Det
            kan ju inte vara så att alla vill ha kvalitet i förskolan eller
            tak för avgifterna i förskolan eftersom Kristdemokraterna har
            röstat nej till samtliga förslag.
          </note>
          <note>
            Man ska vara ärlig och säga att man tycker att föräldrar ska
            ha möjlighet att vara hemma med sina barn med så kallat vårdnadsbidrag.
            Beskriv gärna det exemplet där man för 3 300 kr i månaden ska
            kunna vara hemma med sina barn. Hur många har den reella möjligheten?
          </note>
          <note>
            Jag ska gärna förklara vad mitt alternativ är. Vi har tretton
            månaders föräldraförsäkring med 80 % av inkomsten. Ambitionen
            är att i nästa steg utöka föräldraförsäkringen med ytterligare
            en månad och därmed ge ännu större möjligheter och jag skulle
            vilja säga en reell valfrihet. Det handlar inte om 3 300 kr i
            månaden utan om 80 % av inkomsten. Det ger en reell möjlighet
            att vara hemma med barnen.
          </note>
          <note>
            Ungefär 43 % av barnen mellan ett och två år är i förskola. Det
            handlar alltså inte om alla barn. Genomsnittligt är de små barnen
            i förskolan minst av alla, nämligen 28 timmar i veckan. Vi måste
            justera bilden något när vi säger att mycket små barn tillbringar
            all sin vakna tid - som det ibland sägs - i förskolan. De små
            barnen tillbringar minst tid där eftersom föräldrarna försöker
            att med föräldraförsäkring, deltid och på andra sätt pussla med
            sin arbetstid för att kunna vara med barnen.
          </note>
          <note>
            Man har möjlighet att vara hemma med sina barn i
          </note>
          <note>
            480 dagar. Det skulle vara mycket intressant att någon gång få
            höra Sven Brus och Kristdemokraterna förklara vem som kan leva
            på 3 300 kr i månaden.
          </note>
          <note>
            För vem är det en reell valfrihet? Ska vi i så fall förändra
            föräldraförsäkringen till förmån för ett vårdnadsbidrag eller
            ska vi ha vårdnadsbidrag, föräldraförsäkring, höja barnbidraget
            eller ha barnomsorgskonto? Vilka olika modeller ska vi välja mellan?
            Och vilka är det i slutändan som ska arbeta och betala för den
            välfärd som vi har?
          </note>
          <note>
            Jag inbillar mig att de unga tjejer och killar som jag möter
            på gymnasieskolorna runtom i landet inte skaffar sig en lång och
            dyr utbildning för att de under många år vill vara hemma. De vill
            kunna kombinera arbete, familj och studier. Och det gäller inte
            bara mamman utan också pappan. Då ser jag föräldraförsäkringen
            som ett utmärkt sätt att ge valfrihet för den enskilde att kunna
            vara hemma på heltid, halvtid eller deltid.
          </note>
          <note>
            Jag bygger gärna ut föräldraförsäkringen. När ekonomin så tillåter
            är nästa steg ytterligare en månad. Vad är det för valfrihet med
            Kristdemokraternas förslag på 3 300 kr i månaden? Det skulle jag
            gärna vilja ha svar på.
          </note>
          <note type="speaker">
            Anf. 224 SVEN BRUS (kd):
          </note>
          <note>
            Herr talman! Det handlar inte om att leva på
          </note>
          <note>
            3 300 kr i många år som Lena Hallengren säger. Det handlar om
            att under en kort period i livet kunna välja andra alternativ.
            Frågan är vem som kan uttryckta det som föräldrar vill.
          </note>
          <note>
            Det Lena Hallengren säger här är regeringens politik. Det småbarnsföräldrar
            säger är någonting annat.
          </note>
          <note>
            Tre av fyra småbarnsföräldrar säger att de vill ha större valfrihet.
            De vill ha möjlighet att själva kunna bestämma och förfoga över
            den korta tid som det handlar om. Det handlar inte om många år,
            Lena
          </note>
          <note>
            Hallengren. Det handlar om att kunna göra ett eget val och själv
            kunna bestämma när barnen är små.
          </note>
          <note>
            Den fråga som vi nu debatterar rymmer många aspekter. Den handlar
            om valfrihet, jämställdhet, familjeekonomi samt rätten och möjligheten
            att förena föräldraskap och förvärvsarbete.
          </note>
          <note>
            Låt mig ändå till sist få anlägga ett barnperspektiv. All forskning
            är överens om att det lilla barnet har ett grundläggande behov
            av fasta och nära band till några få personer. I normalfallet
            är det naturligtvis till mamma och pappa. Detta är elementärt
            och djupt mänskligt.
          </note>
          <note>
            Tycker Lena Hallengren att ett samhälle som tvingar en mamma
            att mot sin vilja, och i strid med alla kunskap om barnets bästa,
            lämna bort sin ettåring halva dygnet är ett bra samhälle och ett
            samhälle som lever upp till Barnkonventionens krav på att i alla
            lägen se till barnets bästa?
          </note>
          <note>
            Slutligen, Lena Hallengren, undrar jag hur regeringen ser på
            det beslut som fattades i denna kammare den 7 maj. Där ville nämligen
            en riksdagsmajoritet vidga och förstärka föräldrars valfrihet.
            Tar regeringen någon hänsyn till riksdagens uttalade mening? Och
            vad får det i så fall för konsekvenser i den förda politiken?
          </note>
          <note>
            Anf. 225 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! Kristdemokraterna säger att begreppet barnomsorg
            också ska innefatta föräldrarnas omsorg i det egna hemmet. Ändå
            har de sagt nej till förskolans läroplan, nej till arbetslösas
            och föräldraledigas rätt till förskola för deras barn och nej
            till allmän förskola.
          </note>
          <note>
            Detta handlar inte om förskola eller huruvida man ska vara hemma
            eller inte. Detta handlar om att
          </note>
          <note>
            Kristdemokraterna inte erkänner att förskolan är det första steget
            i ett livslångt lärande, att vi inte enbart har en förskola för
            att föräldrarna inte kan eller vill ta hand om sina barn, utan
            att barn har rätt att delta i förskolans pedagogiska verksamhet.
          </note>
          <note>
            Tre av fyra föräldrar vill vara hemma och själva ta hand om sina
            barn, sade Sven Brus tidigare. Jag tror också att många vill det.
            Därför har vi en väl utbyggd föräldraförsäkring. Om man under
            en kortare tid kan leva på 3 300 kr i månaden, som Kristdemokraternas
            förslag om vårdnadsbidrag går ut på, kan man också ta ut föräldraförsäkringen
            under en mycket längre period.
          </note>
          <note>
            Jag tror nämligen inte att ett väldigt litet vårdnadsbidrag ger
            en reell valfrihet. På papperet och i teorin kanske det är så,
            men i verkligheten ger det inte en valfrihet. Det ger ingen möjlighet
            för den förälder som då förlorar ett antal tusen kronor i månaden
            - vilket kanske är det som avgör om man kan klara sig.
          </note>
          <note>
            Jag vill rätta mig själv när det gäller det jag sade tidigare.
            En månads föräldraförsäkring handlar inte om att bygga ut, utan
            om att höja taket i föräldraförsäkringen. Alla har nämligen inte
            de reella förutsättningarna för att kunna vara hemma eftersom
            de förlorar för mycket pengar. För låg föräldraförsäkring eller
            ett vårdnadsbidrag tror jag är ett hot både mot jämställdheten
            och mot allas möjlighet att vara hemma.
          </note>
          <note>
            När det gäller att utöka möjligheterna att vara hemma med sina
            barn, som Sven Brus tidigare frågade om, råder det ingen enighet
            bland de borgerliga partierna heller om hur detta ska gå till.
            Jag och regeringen menar att en utbyggnad av föräldraförsäkringen
            är den väg som vi ska gå.
          </note>
          <note>
            Överläggningen var härmed avslutad.
          </note>
          <note>
            34 § Svar på interpellation 2002/03:381 om personalförstärkningar
            i förskolan
          </note>
          <note>
            Anf. 226 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! Gunilla Tjernberg har frågat mig på vilket sätt
            jag kommer att arbeta för att förverkliga regeringens vallöften
            om förbättrad kvalitet i förskolan.
          </note>
          <note>
            Jag vill börja med att bemöta Gunilla Tjernbergs påstående om
            kvaliteten i förskolan. Jag delar inte den mörka bild som Gunilla
            Tjernberg målar upp av den svenska förskolan. När jag är ute och
            besöker förskolor runtom i landet möter jag i de allra flesta
            fall en organisation som fungerar förträffligt, där personal och
            barn trivs och utvecklas. Jag anser att vi har en bra förskola
            i Sverige, men att barngrupperna fortfarande är för stora - precis
            som antalet vuxna per barn är för få.
          </note>
          <note>
            Kvalitet handlar om mer än personaltäthet. I en internationell
            OECD-studie beskrivs den svenska förskolan i positiva ordalag.
            OECD-experterna anser att förskolan i Sverige bland annat kännetecknas
            av att den har mycket välutbildad och professionell personal,
            att den smidigt anpassar sig till barnens och föräldrarnas behov
            och att det finns en balans mellan individ och kollektiv.
          </note>
          <note>
            Förskolan utgör det första steget i det livslånga lärandet och
            är därigenom en viktig del av samhällets samlade utbildningssystem.
            För att ge barnen en bra verksamhet är det viktigt att kvaliteten
            i förskolan ständigt utvecklas och förbättras.
          </note>
          <note>
            I höstens budgetproposition sade regeringen att vi avser att
            återkomma med ett förslag om ett riktat statsbidrag till kommunerna
            för att de ska kunna tillföra minst 6 000 fler förskollärare,
            barnskötare och annan personal i förskolan. Med ett tillskott
            av personalresurser i den omfattningen kan personaltätheten öka
            så att riktmärket i genomsnitt blir fem barn per heltidsanställd.
            Det är viktigt att beslut i dessa frågor tas utifrån lokala förutsättningar
            och med hänsyn till att olika barn har olika behov. Avsikten är
            att detta ska bli en kraftfull satsning som kommer att ha en stor
            betydelse för kvaliteten i förskolan. Regeringen tar ansvar för
            svensk ekonomi i en allvarlig tid. Genom att hålla ordning och
            reda i de offentliga finanserna bildar vi grunden för välfärd
            och sysselsättning.
          </note>
          <note>
            Satsningen på kraftigt förstärkta personalresurser till förskolan
            ska ske successivt under mandatperioden och i den takt som ekonomin
            tillåter.
          </note>
          <note>
            Att utveckla kvaliteten i förskolan är och förblir en viktig
            och prioriterad fråga för mig och regeringen. De kommuner som
            tillämpar maxtaxa fick förra året dela på 500 miljoner kronor
            för att säkra kvaliteten i förskoleverksamhet och skolbarnsomsorg.
            I de flesta fallen användes bidraget till personalförstärkningar
            i förskolan. Vidare förbereder regeringen en ändring av reglerna
            så att alla kommuner ska bli skyldiga att göra kvalitetsredovisningar
            även för förskoleverksamheten och skolbarnsomsorgen som en del
            av kommunens systematiska kvalitetsarbete.
          </note>
          <note>
            Dessutom kommer jag att fortsätta arbetet med implementeringen
            av förskolans läroplan. Jag vill att jämställdheten i förskolan
            ska bli bättre bland både vuxna och barn. Jag vill också att den
            mångkulturella förskolan blir ett led i kampen mot segregationen
            och för ett mer jämlikt samhälle.
          </note>
          <note>
            Regeringen har nyligen beviljat ett bidrag på 1,3
          </note>
          <note>
            miljoner kronor till Reggio Emilia- institutet för det första
            året av ett treårigt forskningsbaserat utvecklingsprojekt om språk
            och kommunikation i den mångkulturella förskolan. Stöd och resurser
            i förskolan är en förutsättning för att lyckas med integration
            och ge alla barn samma förutsättningar och jämlika start i livet.
          </note>
          <note type="speaker">
            Anf. 227 GUNILLA TJERNBERG (kd):
          </note>
          <note>
            Herr talman! Jag får tacka statsrådet för svaret.
          </note>
          <note>
            Låt oss göra en tillbakablick. Under valrörelsen sommaren 2002
            presenterade Socialdemokraterna rapporten Barnen främst. I denna
            rapport presenterades ett kvalitetsprogram för förskolan som skulle
            genomföras efter valet. Bland annat utlovades minskade barngrupper
            och resurser till 6 000 nya förskollärare, barnskötare eller annan
            personal i förskolan.
          </note>
          <note>
            Besvikelsen blev därför stor, herr talman, bland såväl föräldrar
            som förskolepersonal när regeringen presenterade budgeten för
            2003 utan att någon av de utlovade kvalitetssatsningarna fanns
            med. För några veckor sedan presenterade regeringen dessutom sin
            vårproposition med budgeten för de kommande åren.
          </note>
          <note>
            Inte heller nu nämns något om 6 000 fler anställda inom förskolan.
          </note>
          <note>
            Lena Hallengren avfärdade detta och försvarade sig med att de
            utlovade satsningarna ska komma under mandatperioden i den takt
            ekonomin tillåter.
          </note>
          <note>
            Det är lätt att stå här i kammaren och säga en sådan sak. För
            oss är det lätt. För oss är fyra år inte en särskilt lång tid.
            Nu vill jag fråga statsrådet om hon lika lätt kan säga detta till
            mamman eller pappan som med sin tvååring i handen röstade på Socialdemokraterna
            i höstas i hopp om att tvååringens barngrupp på dagis skulle minska.
          </note>
          <note>
            Hur tror Lena Hallengren att dessa föräldrar känner inför uttrycket
            "inom mandatperioden"? När denna mandatperiod är över är deras
            tvååring sex år och går inte längre i förskolan. Då är det sent
            att åstadkomma någon förbättring av barnomsorgen för deras tvååring.
            Tror Lena Hallengren att det var vad de räknade med när de valde
            att lita på Socialdemokraternas löfte i valet i höstas? Å andra
            sidan anser ministern enligt sitt svar att vi har en förskolan
            som fungerar förträffligt i Sverige, så det kanske inte behövs
            några kvalitetssatsningar längre.
          </note>
          <note>
            Statsrådets försvar för de uteblivna satsningarna är att statsfinanserna
            inte tillåter en sådan satsning just nu. Men statsbudgeten innehåller
            ca 800 miljarder kronor, Lena Hallengren. Kom inte och säg att
            det hade varit omöjligt att hitta resurser för kvalitetssatningar
            inom barnomsorgen. Det handlar om prioriteringar.
          </note>
          <note>
            Kristdemokraterna har lyckats skrapa fram 5 miljarder kronor
            mer än regeringen till kommunsektorn de kommande två åren inom
            samma utgiftsramar som regeringen. Det är resurser som bland annat
            skulle kunna användas till kvalitetsförbättringar i barnomsorgen.
            Nog hade även regeringen kunnat göra en sådan satsning. Men det
            orkade man inte.
          </note>
          <note>
            Anf. 228 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! Gunilla Tjernberg har ställt en interpellation om
            personalförstärkningar i förskolan. Det är ett vallöfte. Det är
            också en överenskommelse med de partier som Socialdemokraterna
            huvudsakligen samarbetar med, nämligen Vänsterpartiet och Miljöpartiet.
            Det är också någonting som ska genomföras under mandatperioden.
          </note>
          <note>
            Jag tror inte att det är en överraskning för Gunilla
          </note>
          <note>
            Tjernberg, Kristdemokraterna eller någon annan i den här kammaren,
            eller för den delen heller för alla föräldrar, att vallöften inte
            genomförs dagen efter valet eller halvåret efter valet.
          </note>
          <note>
            Socialdemokraterna har inte bara vallöften som handlar om reformer
            och satsningar på verksamheter.
          </note>
          <note>
            Vi har också vallöften som lovar att vi inte ska äventyra och
            rasera ekonomin och återigen, som man gjorde för ett antal år
            sedan, låna upp framtiden för våra barn. Det är alternativet om
            vi lånar pengar, får en statsskuld och stora ränteutgifter. Jag
            tycker inte att det är den vägen vi ska gå.
          </note>
          <note>
            Jag gör gärna en internationell jämförelse av förskolan. Den
            svenska förskolan står sig väldigt väl i jämförelse. Jag tycker
            att vi ibland ska unna oss att blicka lite ut och se hur den svenska
            förskolan ser ut i internationell jämförelse. Det betyder inte
            att jag är nöjd med den svenska förskolan. Det framkommer också
            av svaret.
          </note>
          <note>
            Jag tycker att organisationen och personalen fungerar mycket
            bra. Det betyder inte att det är perfekt och att det inte finns
            saker att åtgärda, förändra och förbättra. Vi bör ha mindre barngrupper.
            En satsning på 6 000 fler vuxna - förskollärare, barnskötare och
            annan personal - möjliggör också för kommunerna att minska barngrupperna.
          </note>
          <note>
            Det är ett viktigt vallöfte. Det ska verkställas under mandatperioden.
            Men vallöften verkställs inte ett halvår efter valet, och det
            görs inte på bekostnad av en dålig ekonomi.
          </note>
          <note type="speaker">
            Anf. 229 GUNILLA TJERNBERG (kd):
          </note>
          <note>
            Herr talman! Statsrådet Lena Hallengren väljer att inte svara
            på frågan vad hon säger till mamman med sin tvååriga dotter, låt
            oss säga det, som frågar: Var tog vallöftet vägen? Det har inte
            gått ett halvår, som statsrådet säger. Första året i början på
            mandatperioden är nu snart till ända i riksdagen.
          </note>
          <note>
            Lena Hallengren säger i sitt svar att hon inte delar den mörka
            bild som hon anser att jag målar upp av den svenska förskolan.
            Det är intressant, eftersom jag i min interpellation fokuserar
            på vad Socialdemokraterna sagt och vad som i nästa steg inte har
            genomförts av Socialdemokraterna. Det är klart att bilden blir
            dyster.
          </note>
          <note>
            Det är intressant att notera att Lena Hallengren tycks vara rätt
            nöjd med barngrupper på i snitt 17
          </note>
          <note>
            barn per grupp. När man tar del av Hallengrens kommentar med
            anledning av Skolverkets första uppföljning av maxtaxereformen
            är det just den kvardröjande känslan som infinner sig.
          </note>
          <note>
            Om vi nu ska hålla oss till Sverige och den barnomsorg som vi
            har här säger Skolverkets rapport de facto ingenting om hur kvaliteten
            är. Den berättar att gruppstorlekarna är desamma under 2002 som
            året innan. Det är vad den berättar.
          </note>
          <note>
            Vad vi vet är att gruppstorlekarna har ökat hela tiden sedan
            1994. Vi är många som tycker att de är alldeles för stora, men
            inte Lena Hallengren. Hon är tvärtom stolt. Det är kommentaren
            med anledning av
          </note>
          <note>
            Skolverkets rapport.
          </note>
          <note>
            Inte heller nämner hon med ett enda ord det bekymmersamma att
            de yngsta barnen vistas i allt större grupper. År 1994 gick 56
            % av 0-3-åringarna i grupper med 16 barn eller fler. År 2001 var
            motsvarande andel 64 %. Allt detta under Socialdemokraternas regering
            i Sverige. Sedan 1994 har det ständigt gått åt detta håll.
          </note>
          <note>
            Hur är det nu, är detta någonting som bekymrar regeringen och
            statsrådet? Är det något som bekymrar och något som oroar? Får
            vi se något i verklig praktisk handling och inte bara i ord, som
            det har varit hitintills?
          </note>
          <note>
            Anf. 230 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! Jag får väl upprepa mig ännu en gång om det inte
            riktigt framgår för Gunilla Tjernberg att jag tycker att vi har
            för stora barngrupper. Vi borde kunna ha mer personal. Det är
            därför som Socialdemokraterna under sade under valet att vi under
            mandatperioden ska tillföra resurser som motsvarar
          </note>
          <note>
            6 000 fler förskollärare, barnskötare och andra vuxna.
          </note>
          <note>
            Jag hoppas och förutsätter att Kristdemokraterna kommer att backa
            upp den politiken även om man inte backade upp de så kallade Wärnerssonpengarna
            för 15 000 fler vuxna i skolan när den möjligheten fanns. Det
            kanske inte bara ska finnas ord från Kristdemokraterna. Jag ser
            fram emot den handling som kommer att finnas när förslaget ligger
            på bordet.
          </note>
          <note>
            Återigen: Jag tror inte att barnfamiljer röstar på
          </note>
          <note>
            Socialdemokraterna därför att man till vilket precis som helst
            ska göra satsningen på bekostnad av ekonomin. Vi hade tidigare
            en debatt som handlade om ohälsa. Vi har talat om många saker
            som Gunilla
          </note>
          <note>
            Tjernberg liksom jag själv är medveten om kostar pengar när satsningar
            ska göras.
          </note>
          <note>
            Barngrupperna kan bli mindre. Det möjliggörs genom en personalförstärkning.
            Men det betyder inte att barngrupperna i dag är så väldigt stora,
            att personalen absolut inte kan arbeta och att vi ska ha en nattsvart
            bild av verksamheten. Det går faktiskt att ha en ganska nyanserad
            bild som beskriver ett fantastiskt arbete som förskolepersonalen
            gör med grundval i läroplanen från 1998, där man arbetar med kvalitet,
            med pedagogisk verksamhet. Jag har ännu inte besökt en förskola
            som jag inte skulle kunna tänka mig att sätta mina barn i.
          </note>
          <note>
            Sedan finns det förskolor med olika inriktning.
          </note>
          <note>
            Det finns förskolor som man gillar lite mer eller lite mindre.
            Det finns ingen förskola som inte hela tiden kan bli bättre. Det
            råder det ingen tvekan om. Men när Gunilla Tjernberg har uppgifter
            om maxtaxan och
          </note>
          <note>
            Skolverket tycker jag att vi ska tala om hela bilden.
          </note>
          <note>
            Det finns ju en utvärdering av maxtaxan som beskriver att barngrupperna
            inte har ökat på grund av maxtaxan. Om det sedan finns kommuner
            som inte bygger ut sin förskola utan som låter fler barn födas
            och ta plats i förskolan i befintliga barngrupper så är det inte
            en följd av maxtaxan.
          </note>
          <note>
            Det är inte heller resultatet. Det finns en fördjupad undersökning
            om barngruppers storlek och om personaltäthet som Skolverket presenterade
            två veckor efter utvärderingen av maxtaxan. Sedan 1996 har barngrupperna
            inte ökat i storlek. Inte heller har personaltätheten minskat.
            Den ligger på 17,4. Det betyder inte att de här siffrorna inte
            har stabiliserats på en för hög nivå, men vi ska vara aktsamma
            med siffrorna och tala om det som verkligen finns uppgivet.
          </note>
          <note>
            När Skolverket har gjort sina undersökningar från
          </note>
          <note>
            1996 och framåt har inte barngrupperna ökat. Personaltätheten
            har inte minskat. Men det har stabiliserat sig på en för hög nivå.
            Därför ska det ske en personalförstärkning i förskolan. Jag ser
            fram emot Kristdemokraternas stöd i den frågan.
          </note>
          <note type="speaker">
            Anf. 231 GUNILLA TJERNBERG (kd):
          </note>
          <note>
            Herr talman! Lena Hallengren väljer som vanligt att gå till anfall
            när hon inte har svar på de frågor som ställs. Hon attackerar
            andras politik i stället för att försvara sin egen trots att det
            är hennes skyldighet att i en interpellationsdebatt svara för
            regeringens politik. Jag tänker inte försvara Kristdemokraternas
            politik. Jag kan gärna göra det. Jag kan träffa föräldrar.
          </note>
          <note>
            Jag försvarar den gärna.
          </note>
          <note>
            Jag vill ändå poängtera att Kristdemokraterna inte har sagt nej
            till en enda krona som regeringen har satsat på barnomsorgen de
            senaste åren. Men vi har utformat det på ett annat sätt. Vi har
            inte sagt nej till en enda krona. Tvärtom har vi mer pengar till
            kommunerna som de kan använda till kvalitetssatsningar.
          </note>
          <note>
            Vi har 5 miljarder mer än regeringen till kommunerna. Nog om
            det.
          </note>
          <note>
            Jag vill också säga när det gäller den här uppföljningen av maxtaxereformen
            att visst, det är så att den visar att antalet timmar inte har
            ökat för barnen. Men det bygger ju på, det vet Lena Hallengren
            också, att man nu också räknar in föräldraledigas barn och barn
            till arbetssökande föräldrar. Det leder till att tiden minskar
            i genomsnitt. Vi har också med den allmänna förskolan i tiden
            i de här utvärderingarna.
          </note>
          <note>
            Sedan ska vi vara nogsamma med siffrorna, javisst. 17 barn per
            grupp är det i dag. Visst är vi överens om, Lena Hallengren, att
            det är för många. Det är för många. I valrörelsen sade regeringen
            att det för många. Vi ska ned till åtminstone 15. Låt oss hålla
            fast vid det: Det är för många barn i barngrupperna i dag.
          </note>
          <note>
            Om de här 500 miljonerna, som också Lena Hallengren väljer att
            ta fram, vill jag bara säga att det är något som låg med innan
            vallöftet om de 6 000 i personal. Det följde med maxtaxan till
            kommunerna.
          </note>
          <note>
            De pengarna fanns redan med när regeringen lade fram sitt vallöfte.
            Det är viktigt att komma ihåg. De pengarna ska man inte använda
            alltför många gånger.
          </note>
          <note>
            De pengarna fanns redan.
          </note>
          <note>
            Jag har avslutningsvis några frågor till ministern som hon har
            möjlighet att svara på i sista repliken.
          </note>
          <note>
            Sex punkter utlovades i Socialdemokraternas rapport
          </note>
          <note>
            Barnen främst. Förutom satsningen på 6 000 fler vuxna fanns det
            löften om att enhetliga kvalitetsmått skulle tas fram för att
            bättre kunna mäta kvaliteten.
          </note>
          <note>
            Har dessa kvalitetsmått tagits fram? Det är viktigt eftersom
            man nu också ska gå in och ställa större krav på att kommunerna
            ska kvalitetsredovisa. Har de tagits fram?
          </note>
          <note>
            Jag kan bara avslutningsvis konstatera att det är en avgrundsdjup
            skillnad mellan regeringens ord och politiken, vad man genomför
            i verkligheten.
          </note>
          <note>
            Anf. 232 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! Jag kan bara korrigera Gunilla
          </note>
          <note>
            Tjernberg avslutning lite grann. Det finns nog en ganska djup
            skillnad i synen på förskola och barnomsorgsverksamhet mellan
            Kristdemokraterna och Socialdemokraterna. Det här är ju en interpellationsdebatt,
            och det ska bli intressant att ta en debatt om både
          </note>
          <note>
            Socialdemokraternas och Kristdemokraternas politik någon gång
            när Gunilla Tjernberg också tänker försvara Kristdemokraternas
            politik. Det är klart att en interpellationsdebatt naturligtvis
            handlar om bådeoch.
          </note>
          <note>
            Skolverket, jag vill bara rätta det till sist, har naturligtvis
            inte räknat in barn till arbetslösa och föräldralediga i sina
            siffror. Det vore ett alltför simpelt sätt att kasta en stor och
            omfattande undersökning som har omfattat 80 000, eller 60 000,
            föräldraenkäter i papperskorgen. Naturligtvis är det inte så att
            man har räknat in tre- och fyratimmarsbarn. Det vill jag gärna
            att Gunilla Tjernberg noterar så att vi inte diskuterar det fler
            gånger.
          </note>
          <note>
            Avslutningsvis kan jag säga att Skolverket inom kort kommer att
            få i uppdrag att utfärda allmänna råd om kvaliteten i förskolan.
            De allmänna råden kommer säkerligen att handla om barngruppers
            storlek och om personaltäthet men också om andra saker som påverkar
            kvaliteten, nämligen läroplanens implementering jämställdheten,
            den mångkulturella förskolan, kvalitetsredovisningarna och mycket
            mer. Jag ser fram emot den rapporten från Skolverket och de allmänna
            råden. Jag tror att det kommer att vara en bra grund för en fortsatt
            debatt och diskussion i kammaren.
          </note>
          <note>
            Överläggningen var härmed avslutad.
          </note>
          <note>
            35 § Svar på interpellation 2002/03:392 om ungdomar och ideellt
            arbete
          </note>
          <note>
            Anf. 233 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! Jakob Forssmed har frågat mig vad jag avser göra
            för att uppvärdera ungdomars engagemang i det civila samhället
            samt uppvärdera ickeformell utbildning. Jakob Forssmed har också
            ställt flera frågor om vad jag avser att göra för att utveckla
            skolans samarbete med ungdomsorganisationer, bredda antagningsbasen
            till högskolor och göra ideellt arbete till en kompletterande
            merit. Vidare vill Jakob
          </note>
          <note>
            Forssmed veta vad jag avser att göra för att utforma nationella
            riktlinjer för värdering av icke-formell utbildning samt för att
            implementera paragraf 37 i
          </note>
          <note>
            FN:s ungdomsprogram och dra upp nationella riktlinjer för volontärprogram
            för ungdomar.
          </note>
          <note>
            Låt mig börja med att beklaga att den begränsade tiden för ett
            interpellationssvar gör det svårt att ge ett uttömmande svar på
            denna mängd av frågor. Men jag ska försöka.
          </note>
          <note>
            Jag delar Jacob Forssmeds uppfattning om vikten av ideellt arbete
            och av att ta till vara människors kunskaper, oavsett hur de har
            förvärvats. Bedömningen av en persons reella kompetens, validering,
            ska vara ett viktigt instrument vid utbildning och arbetsliv.
            Alla som inhämtat kunskaper och färdigheter utanför det formella
            utbildningssystemet har nytta av att dessa värderas av utbildningsinstitutioner
            och arbetsgivare.
          </note>
          <note>
            De befintliga regelverken ger möjligheter att värdera och validera
            reell kompetens. I läroplanen för de frivilliga skolformerna (Lpf
            94) framgår att bland annat kommunal vuxenutbildning ska organiseras
            och anpassas utifrån den enskilde individen. Man ska kunna börja
            på en nivå i respektive ämne som bestäms av förkunskaperna, studierna
            ska kunna avslutas när individens enskilda mål uppnåtts, vägledning
            ska ges och individuella studieplaner upprättas. I
          </note>
          <note>
            skollagen regleras möjligheterna till individuella upplägg av
            studier på gymnasial nivå. Många skolor utnyttjar dessutom möjligheten
            att i betygsdokumentet ange om eleven till exempel varit aktiv
            i elevrådet.
          </note>
          <note>
            Bestämmelserna i högskoleförordningen om grundläggande och särskild
            behörighet har ändrats i enlighet med uttalanden i propositionen
            Den öppna högskolan. Ändringarna innebär att den som genom svensk
            eller utländsk utbildning, praktisk erfarenhet eller på grund
            av någon annan omständighet har förutsättningar att tillgodogöra
            sig grundläggande högskoleutbildning ska anses uppfylla kraven.
            Behörighetsbedömningen ska alltså grundas på den sökandes reella
            kompetens, och varje högskola ska göra en individuell bedömning
            av de åberopade meriterna.
          </note>
          <note>
            Bestämmelserna ska tillämpas första gången vid antagningen höstterminen
            2003. Dessutom har en bestämmelse om så kallat alternativt urval
            införts i högskoleförordningen. Innebörden av bestämmelsen är
            att universitet och högskolor får bestämma urvalsgrunder som innefattar
            vissa förkunskaper eller andra sakliga omständigheter för högst
            10 % av platserna som vänder sig till nybörjare. Lärosätenas ansvar
            för att främja och bredda rekryteringen till högskolan har också
            förts in i högskolelagen.
          </note>
          <note>
            Samarbetet mellan skolan och ungdomsorganisationerna ligger mig
            varmt om hjärtat. Regeringen avser att inom kort ge Myndigheten
            för skolutveckling i uppdrag att ta fram ett informationsmaterial
            om förutsättningarna för skolan att samverka med samhällspolitiskt
            engagerade organisationer. Materialet ska utgå från den demokratiska
            värdegrund som ska prägla hela skolans arbete. Syftet är att främja
            samarbetet mellan skola och organisationsliv. Regeringen har också
            avsatt medel ur Allmänna arvsfonden för utveckling av ungas egen
            organisering. De politiska ungdomsförbundens arbete i skolan uppmärksammas
            särskilt i satsningen.
          </note>
          <note>
            På det internationella området har jag tagit initiativet till
            ett nordiskt expertseminarium om ickeformellt lärande, där uppvärdering
            av ideell erfarenhet ska ligga i fokus. Seminariet hålls i Stockholm
            i höst. Betydelsen av icke-formellt lärande betonades också i
            en ministerrådsresolution som antogs under det svenska ordförandeskapet
            i Europeiska Unionen.
          </note>
          <note>
            Frågan uppmärksammas alltjämt i vårt arbete i Europarådet och
            EU.
          </note>
          <note>
            Vad gäller frågan om paragraf 37 i FN:s ungdomsprogram, är Sverige
            ett av de länder i världen som satsar allra mest på ungdomars
            möjligheter till frivillig organisering och verksamhet, inklusive
            volontärprogram. Regeringen för också kontinuerlig dialog med
            ungdomsorganisationer om utformning och genomförande av satsningarna,
            i enlighet med paragrafen. Senast häromveckan bjöd jag in ungdomsorganisationerna
            på en diskussionsdag om den framtida utformningen av EU:s ungdomsprogram.
          </note>
          <note>
            Däremot är jag tveksam till om skapande av nationella riktlinjer
            för värdering av icke-formella utbildningar och för volontärprogram
            är en framkomlig väg för att stödja det ideella engagemanget.
            Den ideella sektorn bär på en sådan mångfald av aktiviteter, kunskaper
            och erfarenheter att det har visat sig väldigt svårt att skapa
            rättvisa nationella normer för att mäta och värdera dem.
          </note>
          <note>
            I den nyligen utgivna departementsskrivelsen Validering m.m.
            - fortsatt utveckling av vuxnas lärande presenterar Utbildningsdepartementet
            förslag om fortsatt utveckling av arbetet för validering. Bland
            annat föreslås att en delegation ska inrättas som får i uppgift
            att ur ett nationellt perspektiv aktivt stödja och främja utvecklingsarbetet
            med validering. Skrivelsen går nu ut på remiss och regeringen
            har för avsikt att ta ställning till förslagen i samband med budgetpropositionen.
          </note>
          <note type="speaker">
            Anf. 234 JAKOB FORSSMED (kd):
          </note>
          <note>
            Herr talman! Jag vill börja med att tacka Lena
          </note>
          <note>
            Hallengren för interpellationssvaret. Det var trevlig läsning.
            Dock kvarstår ett antal frågetecken som jag återkommer till i
            mina inlägg.
          </note>
          <note>
            Jag kan erkänna att min interpellation rymde ett ganska stort
            antal frågor. Den enda ursäkt jag har är möjligen entusiasm över
            det här ämnet.
          </note>
          <note>
            Det civila samhället spelar en ovärderlig roll i ett gott samhälle,
            och det bör reflekteras även inom politiken och i de initiativ
            som tas. Jag tror att människans kreativitet utvecklas bäst i
            små gemenskaper där människor knyts samman och skapar sociala
            kontakter genom en gemensam idé eller ett intresse.
          </note>
          <note>
            Jag har själv spelat i ett rockband och vet vad som händer i
            ett rockband. Man lär sig otroligt mycket.
          </note>
          <note>
            Man lär sig samarbeta, man lär sig lyssna, man lär sig respektera
            varandra. Man lär sig faktiskt demokrati, att komma överens och
            att man kan skapa någonting tillsammans som är större än det var
            och en kan åstadkomma. Det här är elementära byggstenar i ett
            gott samhälle.
          </note>
          <note>
            Rockbandet är kanske också ett typexempel på något som fick ordentligt
            stöd först när man lyckades kvala in i vuxenmallen. När någon
            närmast av en slump upptäckte att rockbandets verksamhet faktiskt
            var ganska lik en studiecirkel blev stöd till rockband rumsrent.
          </note>
          <note>
            Ideellt engagemang är viktigt för många unga som får möjlighet
            att utveckla sina talanger, lära sig mer om demokrati, ta ansvar
            och så vidare. Det kan handla om alla möjliga organisationer.
          </note>
          <note>
            European Youth Forum har gjort stora undersökningar om det här.
            Man har kommit fram till att unga lär sig just demokratisk medvetenhet,
            initiativförmåga, respekt, motivation, ledarskap, problemlösning
            och så vidare.
          </note>
          <note>
            Om nu Lena Hallengren är beredd att hålla med mig om att den
            ideella sektorn behöver uppvärderas i
          </note>
          <note>
            Sverige blir jag naturligtvis glad - något förvånad men väldigt
            glad. Förvånad blir jag eftersom, jag är ledsen att behöva säga
            det, den ideella sektorn kanske inte har varit en fråga som prioriterats
            särskilt högt av hennes parti tidigare. De initiativ som Lena
            Hallengren nämner i sitt svar kanske är en del i ett socialdemokratiskt
            uppvaknande.
          </note>
          <note>
            En naturlig följd om man har försovit sig är ju att man försöker
            ta igen det man har missat. Här kanske
          </note>
          <note>
            Lena Hallengren kan driva på sina kolleger i regeringen exempelvis
            vad gäller att ta avstånd från moms på ideell verksamhet och det
            faktum att det fortfarande inte finns någon avdragsrätt för gåvor
            till ideella organisationer, något som har debatterats i kammaren
            så sent som i dag.
          </note>
          <note>
            Det finns som sagt en hel del lovvärda initiativ i ungdomsministerns
            svar men också ett antal problem.
          </note>
          <note>
            Om vi tittar närmare på de initiativ som det hänvisas till i
            interpellationssvaret märker vi att det i flera fall faktiskt
            saknas ett tydligt ungdomsperspektiv. Det är ju ett intressant
            sätt att hantera en interpellation som handlar om ungdomars ideella
            engagemang.
          </note>
          <note>
            Ett exempel är departementsskrivelsen om validering med mera,
            som ska vara något slags steg i att uppvärdera ungdomars ideella
            arbete. Då kan man kanske tycka att det är lite märkligt att denna
            skrivelse på 74 sidor inte nämner vare sig ungdomar eller ideellt
            arbete mer än två tre gånger, och då utan någon koppling till
            varandra. Om det är så att ungdomsperspektivet och det ideella
            engagemanget ligger utanför skrivelsens direktiv kan man undra
            varför den tas upp i interpellationssvaret. Jag antar dock att
            det finns ett syfte med detta. Jag undrar om tanken är att ungdomsperspektivet
            i framtiden ska få ökad betydelse i arbetet med validering. Det
            får ungdomsministern gärna svara på.
          </note>
          <note>
            Anf. 235 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! Jag vet inte hur jag ska fylla mina fyra minuter.
            Jag har inte så mycket andra meningar än dem Jakob framför här.
            Jag tror dock inte att det handlar om något socialdemokratiskt
            uppvaknande.
          </note>
          <note>
            Jag skulle vilja beskriva en stor del av socialdemokratins historia,
            om vi går riktigt långt tillbaka, som drivande av kooperativ och
            annan sådan verksamhet.
          </note>
          <note>
            Engagemang är oerhört betydelsefullt. Förutom att Jakob har varit
            med i ett rockband har han också varit aktiv i ett ungdomsförbund,
            liksom jag själv. Jag tror att vi delar hur värdefullt det kan
            vara att vara aktiv i en organisation där man övar sig i allt
            från ledarskap till argumentation och, för all del, social kompetens
            och alla de frågor som det faktiskt handlar om. Man tänker inte
            alltid på att man lär, och det är väl detta det handlar om: det
            informella, alltså det icke formella, eller det formella.
          </note>
          <note>
            Hela frågan om validering bygger på detta: Oavsett hur du tillägnar
            dig din kunskap - i Sverige eller i ett annat land: i en förening,
            i ett studieförbund eller i gymnasieskolan - ska din kunskap värderas.
            Den värderas inte mer eller mindre beroende på hur du har lärt
            dig. Det är inte heller mer värt att den är informellt inhämtad.
            Har du den kompetens som krävs ska det vara oväsentligt hur du
            har skaffat dig den.
          </note>
          <note>
            Jag vill å andra sidan gärna skicka en liten stafettpinne till
            Jakob och oppositionen här i kammaren när det gäller synen på
            lärande. Jag har i många debatter med till exempel Folkpartiet
            märkt att ordet lärande är mycket kontroversiellt, inte minst
            i vuxenutbildningssammanhang. Lärande ska vara en lärare som står
            vid en kateder och undervisar elever. Om vi kommer dithän att
            vi talar om vuxna som deltar i ett lärande, att vi ska bygga upp
            en infrastruktur ute i kommunerna för vuxnas lärande, har också
            ungdomsorganisationer, gymnasieskolor och andra mycket att lära
            av det. Men eftersom vi har kommit en bra bit när det gäller vuxenutbildningen,
            varför inte fortsätta att bygga vidare där och visa hur det faktiskt
            skulle kunna gå till, hur ett flexibelt lärande faktiskt skulle
            kunna fungera?
          </note>
          <note>
            Jag hoppas på ett gott samarbete när det gäller frågan om lärande.
            Hur vi lär oss är inte det väsentliga, men att hitta sätt att
            värdera detta är inte alltid helt enkelt. Jag ser därför också
            fram emot den valideringsdelegation som under fem år ska arbeta
            för att stödja och underlätta för kommunerna, regionerna och branscherna
            att gemensamt bygga upp former för att kunna validera det som
            inte alltid är så enkelt.
          </note>
          <note type="speaker">
            Anf. 236 JAKOB FORSSMED (kd):
          </note>
          <note>
            Herr talman! Till skillnad från Lena Hallengren har jag inte
            bara varit utan är faktiskt fortfarande aktiv i ett ungdomsförbund.
          </note>
          <note>
            Jag tänker dock fortsätta att diskutera det här interpellationssvaret.
            Jag fick inte riktigt svar på varför man inte har tagit upp detta
            i skrivelsen om validering med mera. Det blir väl mitt remissvar
            - jag har läst att den är ute på remiss. Jag vill också skicka
            med till den här valideringsdelegationen att speciellt ta fasta
            på ungdomsperspektivet.
          </note>
          <note>
            Det är ju så att detta ofta tappas bort. När det gäller den öppna
            högskolan kan man till exempel läsa i interpellationssvaret att
            behörighetsbedömningen ska grundas på den sökandes reella kompetens
            och att varje högskola ska göra en individuell av de åberopade
            meriterna. Detta är naturligtvis väldigt bra. Som ett steg i att
            uppmuntra lärosäten att ta egna initiativ finns det ett antal
            goda exempel på Utbildningsdepartementets hemsida på hur man på
            utvalda skolor jobbar med reell kompetens. Men just ungdomsperspektivet,
            särskilt ungdomar och det ideella engagemanget, saknas här. Det
            finns inte utrymme för den typen av engagemang att bli ordentligt
            uppmärksammat i värderingen.
          </note>
          <note>
            Det här mönstret tycker jag att man ser i olika sammanhang. I
            förlängningen blir samhället förlorare när man inte förmår ta
            till vara den styrka som finns i den ideella sektorns förmåga
            att bidra med nya perspektiv och kompetenser.
          </note>
          <note>
            De som är engagerade i ideella föreningar känner ofta att deras
            insatser och förvärvade kunskaper inte riktigt uppskattas av samhället.
            Det här är någonting som jag tycker att man kanske borde gå vidare
            med.
          </note>
          <note>
            Jag får många mejl från ungdomar, i samband med att vi i mitt
            ungdomsförbund har lyft upp frågan, som känner att de inte riktigt
            får den här uppmärksamheten - just för att de kanske inte har
            de här färdigheterna i de traditionella skolämnena, för att anknyta
            till den folkpartistiska diskussion som fördes här tidigare.
          </note>
          <note>
            Lena Hallengrens departement, Utbildningsdepartementet, gav 2000
            Ungdomsstyrelsen ett uppdrag som rör det område vi diskuterar
            i dag. Det resulterade i rapporten Att värdera kunskap - en studie
            kring informellt lärande och icke-formell utbildning i föreningslivet.
            Här lyfter man upp väldigt många goda förslag och exempel på hur
            man har arbetat med uppvärdering av till exempel ungdomars ideella
            arbete utomlands. Man diskuterar hur man ska kunna stödja företrädare
            från föreningslivet som själva initierar valideringsmetoder. Man
            konstaterar också att ett ungdomsperspektiv saknats i det här
            arbetet, och jag konstaterar att det fortfarande verkar saknas
            lite grann just i valideringsarbetet. Man har också i den här
            studien förslag på en meritportfölj, alltså någon form av standardiserade
            intyg som ungdomar som är ideellt engagerade ska kunna fylla med
            innehåll från föreningslivet. Det tycker jag är mycket intressant.
          </note>
          <note>
            Gemensamt för många av föreningsvärldens initiativ är faktiskt
            att de lite grann söker stöd, inte riktlinjer på det sättet men
            att bli uppmärksammade av det offentliga. Man efterlyser naturligtvis
            inte ett systematiskt stelt regelverk som man ska trycka ned på
            verksamheten och på något sätt kväva den. Det passar inte alls
            den ideella sektorn. Men man efterfrågar ofta samordning i resurser
            och ett erkännande av initiativ som finns.
          </note>
          <note>
            Om man jämför till exempel med Finland hittar man ju Studieboken
            som har ungefär 55 000 användare. 220 lärosäten är anslutna till
            detta. Här dokumenterar och synliggör man det informella lärandet
            och den icke-formella utbildningen. Där får lärosätena själva
            välja hur de ska värdera detta. Det är alltså ingen offentlig
            institution som gör det utan det är lärosätena som gör värderingen.
            Men det viktiga är att det finns ett erkänt system som dokumenterar
            och synliggör det informella lärandet. Kanske något att ta efter
            för Sverige.
          </note>
          <note>
            Anf. 237 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! I sin interpellation nämnde Jakob
          </note>
          <note>
            Forssmed exemplet USA, där man uppmärksammar engagemang inom
            föreningsvärlden. Jag tycker att vi ska vara försiktiga med hur
            vi strukturerar vårt kunskapsinhämtande. Icke-formell utbildning
            ska vara just icke-formell. Så fort den blir en del av det formella
            inhämtandet tappar den också i kraft och syfte.
          </note>
          <note>
            Därför tror jag att det kan vara farligt när man har en informell
            utbildning som värderas på det sätt som lite grann görs i USA.
            När man tillhör de 5 % som har de bästa betygen är det nästan
            omöjligt att inte också engagera sig i en förening på skolan,
            därför att man behöver det för att komma in på de bästa skolorna.
          </note>
          <note>
            Man behöver det som en extra merit. Jag tycker kanske inte att
            det är det som ska vara drivkraften.
          </note>
          <note>
            Vi har möjligheter också i Sverige. På Handelshögskolan till
            exempel finns det möjlighet att ta sig in på särskilda meriter.
            Det är dokumenterade prestationer, som det står, inom teknik och
            humaniora eller om man har annan verksamhet som är genomförd parallellt
            med gymnasiestudierna eller åren direkt efter gymnasiet. Möjligheterna
            finns, men jag tycker att vi ska akta oss för att basera det ideella
            engagemanget på att om man engagerar sig får man lättare att komma
            in på högskolan, det blir en merit. Den ska värderas som den kunskap
            den är. Men den ska fortfarande vara informell. Det tycker jag
            är väldigt viktigt och väsentligt.
          </note>
          <note>
            Jag tycker däremot att Jakob Forssmed har en klok synpunkt när
            han granskar departementsskrivelsen om validering med ungdomsperspektivet
            för ögonen. För mig är det självklart att den inkluderar alla
            grupper, men kanske är det så att ungdomar behöver betonas extra
            för att det faktiskt ska framstå så.
          </note>
          <note>
            Det kanske är så att när man läser alla läser man in alla vuxna,
            alla vuxenstuderande. Men självklart kommer valideringsdelegationen
            att vara ett verktyg för alla, också för dem som är ungdomar och
            som har icke-formella kunskaper som man vill få prövade.
          </note>
          <note>
            Naturligtvis ska det ske i sitt rätta sammanhang, där det har
            relevans och betydelse för det jobb man söker eller för den utbildning
            som man söker. Elevrådsengagemang är någonting som man försöker
            att värdera och som många skolor åtminstone försöker nämna i betyg.
            Det tycker jag är en positiv väg att gå. Man kan inte tala om
            exakt hur mycket det är värt men man kan påtala det. Det kan vara
            synligt och tydligt. I
          </note>
          <note>
            de fall där det är väsentligt att det också räknas in ska det
            naturligtvis göra det.
          </note>
          <note>
            Men jag vill ändå säga att jag tycker att vi ska vara försiktiga
            med hur vi strukturerar det här om det finns ett privat intresset
            av att det blir en merit som man behöver därför att man redan
            har de betyg som krävs. Egentligen blir det icke-formella lärandet
            då någonting för de mest resursstarka som annars kanske har andra
            sätt att lära. Vi ska bevara det icke-formella lärandet för just
            det som det är. Det ska räknas in och det ska vara lika betydelsefullt
            oavsett hur man lär.
          </note>
          <note type="speaker">
            Anf. 238 JAKOB FORSSMED (kd):
          </note>
          <note>
            Herr talman! Min bild av USA och det ideella engagemanget där
            måste jag säga skiljer sig en del från
          </note>
          <note>
            Lena Hallengrens. Jag uppfattar det inte alls på det sättet utan
            framför allt att det är en uppmuntran av saker och ting som kommer
            underifrån. I alla fall var det så på de platser som jag besökte
            och där jag själv har studerat. Det var en naturlig del av skolmiljön
            med klubbar, initiativ som tas av eleverna själva, där lärare
            och annan personal ställer upp med resurser, lokaler och uppmuntran.
            De öppnar skolan för elever att själva utveckla sina talanger
            och sitt engagemang.
          </note>
          <note>
            Jag tycker också, till skillnad från Lena Hallengren - här tror
            jag att vi kanske har en ideologisk skillnad - att det ideella
            engagemanget faktiskt kan vara värdefullt förutom den kunskap
            det ger. Det samhällsengagemang som det innebär, den kraft som
            finns i detta är faktiskt värdefull även om det inte skulle leda
            till att man lär sig någonting, tycker jag.
          </note>
          <note>
            Det är också någonting som man från samhällets sida kan uppvärdera.
            Man kan till exempel skapa meritportföljer som inte bara handlar
            om kunskap utan faktiskt handlar om att man har haft ett förtroendeuppdrag
            som kan vara värt någonting för till exempel arbetsgivarna. Om
            man standardiserar detta ger det också den typen av engagemang
            en större tyngd. Och det är lite det jag är ute efter här.
          </note>
          <note>
            Enligt LSU, Landsrådet för Sveriges Ungdomsorganisationer, skiljer
            sig Sveriges sätt att jobba med den här frågan lite grann från
            andra europeiska länders. I Sverige har vi haft många utredningar
            som har sysslat med det här. Men de system och de resultat som
            man har fått i andra länder har inte riktigt kommit fram. Men
            kanske kan Lena Hallengren i samverkan med föreningslivet erkänna
            och uppmuntra de initiativ som finns så att vi kan få fram något
            som kanske liknar den finska Studieboken eller det tyska
          </note>
          <note>
            Gröna kortet, där föreningsaktiva får rabatter på olika ungdomsengagemang
            för att uppvärdera och höja det ideella engagemangets status.
          </note>
          <note>
            Jag tror att det finns fler vägar att gå, men vi måste komma
            framåt, för att avsluta lite klyschigt.
          </note>
          <note>
            Tack så mycket för den här debatten!
          </note>
          <note>
            Anf. 239 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! Det ideella engagemanget är viktigt och väsentligt.
            Jag tror faktiskt inte att Jakob Forssmed och jag i just den frågan
            skiljer oss så mycket åt.
          </note>
          <note>
            Jakob talade om att engagemanget var värdefullt även om det inte
            leder till någon specifik kunskap. Men jag menar att det är klart
            att det leder till någonting. Det leder alltid till någonting.
            Det leder till erfarenheter.
          </note>
          <note>
            Ibland kan man få ned det här på papper i en anställningssituation
            eller i sökandet till högskolan.
          </note>
          <note>
            Ibland kan det vara svårare att få ned på papper när man beskriver
            situationen i sig. Det enda jag oroar mig för är att den modell
            som faktiskt finns på vissa håll, om än inte helt utbrett, i till
            exempel USA, handlar om att du har dina betyg, du tillhör toppstudenterna,
            men om du har lett en förening, idrottsförening eller vad det
            kan vara, blir det den där extrameriten som verkligen gör att
            man kommer in. Jag tycker att det vore synd om det icke-formella
            och informella lärandet skulle användas på det viset. Jag tycker
            att det ska vara någonting som är tillgängligt för alla, och man
            ska se värdet i just att man kan lära sig på olika sätt.
          </note>
          <note>
            Jag tror att det finns möjlighet att återkomma och göra mer.
            Jag ser fram emot de mer konkreta diskussionerna.
          </note>
          <note>
            Överläggningen var härmed avslutad.
          </note>
          <note>
            36 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            2002/03:FPM76 Förslag om skärpta avgaskrav för motorer till större
            dieseldrivna arbetsmaskiner m.m. KOM(2002)765 till miljö- och
            jordbruksutskottet
          </note>
          <note>
            37 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            2002/03:122 till utrikesutskottet
          </note>
          <note>
            Motioner
          </note>
          <note>
            2002/03:T15 och T16 till trafikutskottet
          </note>
          <note>
            38 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Arbetsmarknadsutskottets betänkande 2002/03:AU8
          </note>
          <note>
            Utbildningsutskottets betänkanden 2002/03:UbU15-
          </note>
          <note>
            UbU17
          </note>
          <note>
            39 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            2002/03:99 Det nya skatteverket
          </note>
          <note>
            Finansutskottets betänkande
          </note>
          <note>
            2002/03:FiU26 Ändrade solvensregler för försäkringsbolag
          </note>
          <note>
            Socialutskottets betänkande
          </note>
          <note>
            2002/03:SoU17 Höjd åldersgräns för tandläkares och tandhygienisters
            rätt till offentlig ersättning m.m.
          </note>
          <note>
            40 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 26 maj
          </note>
          <note>
            2002/03:1002 av Kaj Nordquist (s) till socialminister
          </note>
          <note>
            Lars Engqvist
          </note>
          <note>
            Barns rätt till smärtlindring vid sjukvårdsbehandling
          </note>
          <note>
            2002/03:1003 av Cecilia Widegren (m) till justitieminister Thomas
            Bodström
          </note>
          <note>
            Djurrättsaktivisters vandalism
          </note>
          <note>
            2002/03:1004 av Ragnwi Marcelind (kd) till justitieminister Thomas
            Bodström
          </note>
          <note>
            Organisationslagstiftning
          </note>
          <note>
            2002/03:1005 av Axel Darvik (fp) till utbildningsminister Thomas
            Östros
          </note>
          <note>
            Resurskris inom forskningen
          </note>
          <note>
            2002/03:1006 av Torsten Lindström (kd) till utbildningsminister
            Thomas Östros
          </note>
          <note>
            Skolforskning
          </note>
          <note>
            2002/03:1007 av Lena Adelsohn Liljeroth (m) till utbildningsminister
            Thomas Östros
          </note>
          <note>
            Yrkesutbildningen
          </note>
          <note>
            2002/03:1008 av Lena Adelsohn Liljeroth (m) till utbildningsminister
            Thomas Östros
          </note>
          <note>
            Bygg ut - och modernisera - yrkesutbildningen
          </note>
          <note>
            2002/03:1009 av Anders Larsson (c) till näringsminister Leif
            Pagrotsky
          </note>
          <note>
            Postens slopande av frankoetiketter
          </note>
          <note>
            2002/03:1010 av Birgitta Sellén (c) till näringsminister Leif
            Pagrotsky
          </note>
          <note>
            Statliga arbetstillfällen till Sollefteå
          </note>
          <note>
            2002/03:1011 av Cecilia Widegren (m) till jordbruksminister Ann-Christin
            Nykvist
          </note>
          <note>
            Djurrättsaktivisters vandalism
          </note>
          <note>
            2002/03:1012 av Birgitta Sellén (c) till jordbruksminister Ann-Christin
            Nykvist
          </note>
          <note>
            Stödområden i Norrland
          </note>
          <note>
            2002/03:1013 av Gustav Fridolin (mp) till utrikesminister Anna
            Lindh
          </note>
          <note>
            HBT-personer i Moldavien
          </note>
          <note>
            2002/03:1014 av Gustav Fridolin (mp) till statsrådet
          </note>
          <note>
            Jan O Karlsson
          </note>
          <note>
            Bistånd till moldavisk HBT-rörelse
          </note>
          <note>
            2002/03:1015 av Cecilia Widegren (m) till finansminister Bosse
            Ringholm
          </note>
          <note>
            Djurrättsaktivisters vandalism
          </note>
          <note>
            2002/03:1016 av Anita Johansson (s) till statsrådet
          </note>
          <note>
            Gunnar Lund
          </note>
          <note>
            Bankavgifter i Norden
          </note>
          <note>
            2002/03:1017 av Ingela Thalén (s) till statsrådet Berit
          </note>
          <note>
            Andnor
          </note>
          <note>
            Handlingsplan mot könsstympning
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 3 juni.
          </note>
          <note>
            41 § Kammaren åtskildes kl. 21.38.
          </note>
          <note>
            Förhandlingarna leddes av tredje vice talmannen från sammanträdets
            början till och med 10 § anf. 43, av förste vice talmannen därefter
            till och med 16 §
          </note>
          <note>
            anf. 87 (delvis), av tredje vice talmannen därefter till och
            med 20 §
          </note>
          <note>
            anf. 123 (delvis), av förste vice talmannen därefter till och
            med 25 §
          </note>
          <note>
            anf. 173 (delvis), av tredje vice talmannen därefter till och
            med 30 §
          </note>
          <note>
            anf. 208 (delvis) och av förste vice talmannen därefter till
            sammanträdets slut.
          </note>
        </div>
      </body>
    </text>
  </TEI>
</teiCorpus>
