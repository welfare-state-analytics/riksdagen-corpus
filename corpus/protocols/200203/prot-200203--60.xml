<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--60</head>
          <docDate when="2003-02-18">2003-02-18</docDate>
        </div>
      </front>
      <body>
        <div>
          <note>
            18.00 - 19.19
          </note>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 12 februari.
          </note>
          <note>
            2 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2002/03:186
          </note>
          <note>
            Till riksdagen
          </note>
          <note>
            Interpellation 2002/03:186 av Rigmor Stenmark om Natura 2000
            på Gräsö
          </note>
          <note>
            Interpellationen kommer att besvaras tisdagen den
          </note>
          <note>
            18 mars 2003.
          </note>
          <note>
            Skälet till dröjsmålet är att statsrådet är på utlandsresa samt
            att statsrådet inte kunnat finna en debattdag dessförinnan som
            passar både interpellanten och henne.
          </note>
          <note>
            Stockholm den 14 februari 2003
          </note>
          <note>
            Miljödepartementet
          </note>
          <note>
            Lena Sommestad
          </note>
          <note>
            Enligt uppdrag
          </note>
          <note>
            Kathrin Flossing
          </note>
          <note>
            Expeditions- och rättschef
          </note>
          <note>
            Interpellation 2002/03:170
          </note>
          <note>
            Till riksdagen
          </note>
          <note>
            Interpellation 2002/03:170 av Birgitta Carlsson om elöverkänslighet
          </note>
          <note>
            Interpellationen kommer att besvaras fredagen den 7 mars 2003.
          </note>
          <note>
            Skälet till dröjsmålet är att statsrådet är på utlandsresor med
            mera veckorna 8 och 10 samt att det är plenifritt i riksdagen
            vecka 9.
          </note>
          <note>
            Stockholm den 14 februari 2003
          </note>
          <note>
            Miljödepartementet
          </note>
          <note>
            Lena Sommestad
          </note>
          <note>
            Enligt uppdrag
          </note>
          <note>
            Kathrin Flossing
          </note>
          <note>
            Expeditions- och rättschef
          </note>
          <note>
            3 § Svar på interpellation 2002/03:161 om lönediskriminering
            i Regeringskansliet
          </note>
          <note>
            Anf. 1 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Tobias Billström har frågat mig vilka initiativ
            jag avser att vidta för att löneskillnaderna ska minska i Regeringskansliet
            samt vilka initiativ jag avser att vidta för att löneskillnaderna
            ska minska generellt i samhället.
          </note>
          <note>
            I interpellationen hänvisas till löneskillnader mellan kvinnor
            och män i gruppen "handläggare" i
          </note>
          <note>
            Justitiedepartementet samt till att löneskillnaderna mellan kvinnor
            och män i gruppen "handläggare" har ökat under perioden augusti
            2001 till september 2002
          </note>
          <note>
            med nästan 1 100 kr.
          </note>
          <note>
            Genom att jämföra löner i gruppen "handläggare"
          </note>
          <note>
            får man inte relevant information om eventuella löneskillnader
            mellan män och kvinnor i Justitiedepartementet eller Regeringskansliet
            i stort. Gruppen handläggare är inte en homogen yrkesgrupp i Regeringskansliet
            med lika eller likvärdiga arbetsuppgifter. I
          </note>
          <note>
            gruppen ingår allt från yngre departementssekreterare till ämnesråd
            med 40-årig erfarenhet.
          </note>
          <note>
            Den grupp som Tobias Billström refererar till används inte som
            indelningsgrund i den kartläggning och handlingsplan för jämställda
            löner som Regeringskansliet överlämnade till JämO den 31 januari
          </note>
          <note>
            2003.
          </note>
          <note>
            Handlingsplanen innehåller ett flertal olika grupper av arbeten
            som innehåller arbetsuppgifter som är att betrakta som lika. Alla
            dessa grupper sammantagna kan i dagligt tal sägas ha handläggande
            arbetsuppgifter, men de har olika innehåll, svårighetsgrad och
            ansvar. För att kunna se om osakliga löneskillnader finns mellan
            kvinnor och män behöver gruppindelning göras efter arbetsuppgiften
            och dess svårighetsgrad.
          </note>
          <note>
            Handlingsplanen innehåller en kartläggning, analys och ett antal
            åtgärder som ska vidtas. De redovisade åtgärderna ska genomföras
            så snart som möjligt och senast inom tre år. Justering av löner
            ska göras på respektive departement med början vid kommande lönerevision
            i februari i år.
          </note>
          <note>
            I övrigt kan det framhållas att kvinnornas medellön ökat mer
            än männens medellön i Regeringskansliet under den senaste tvåårsperioden.
            Detta beror dels på att särskilda satsningar gjorts i de senaste
            lönerevisionerna, dels på att andelen kvinnor på kvalificerade
            befattningar ökat.
          </note>
          <note>
            Regeringskansliet försöker alltså på bästa sätt arbeta enligt
            den skärpta jämställdhetslagen som trädde i kraft den 1 januari
            2001.
          </note>
          <note>
            I interpellationen hänvisas även till EU-statistik om ökande
            löneskillnader i Sverige under åren 1995-
          </note>
          <note>
            1999. Som alltid ska man vara mycket försiktig med att lita på
            uppgifter i tidningspressen eller dra slutsatser på basen av dessa.
            EU-statistiken som interpellanten hänvisar till kan inte tillämpas
            på jämförelse mellan länderna. Hela den offentliga sektorn - försvaret,
            utbildning, hälso- och sjukvård, sociala tjänster och andra samhälleliga
            samt personliga tjänster -
          </note>
          <note>
            saknas i jämförelsen, för att nämna de viktigaste områdena. EU-statistik
            täcker endast privat sektor och enbart heltidsanställda - 40 %
            av kvinnorna på den svenska arbetsmarknaden finns inte med.
          </note>
          <note>
            Jag vill understryka att det inte är regeringen som sätter lönerna
            på arbetsmarknaden. Detta är arbetsmarknadernas parters ansvar.
            Regeringen lagstiftar
          </note>
          <note>
            (jämställdhetslagen) och kan bidra med statistiskt underlag (Medlingsinstitutet
            och Statistiska centralbyrån) samt metoder för att kartlägga och
            analysera löneskillnader (JämO). Med bättre och mer finfördelad
            statistik kommer vi att få en mer objektiv bild av löneskillnaderna
            mellan kvinnor och män.
          </note>
          <note>
            Löneskillnaderna i Sverige är oförändrade sedan flera år tillbaks
            enligt den svenska lönestatistiken.
          </note>
          <note>
            När man tar hänsyn till arbetstagarens ålder, utbildning, sektor,
            arbetstid omräknat till heltid och yrkesgrupp är kvinnornas lön
            92 % av männens. Inom offentlig sektor är kvinnornas lön 95 %
            och inom privat sektor 90 % av männens.
          </note>
          <note>
            Regeringen arbetar på många plan för att motarbeta lönediskriminering.
            Vad gäller de strukturella skillnaderna försöker regeringen genom
            utbildningspolitik och arbetsmarknadspolitik bryta den könssegregerade
            arbetsmarknaden. Trots satsningarna har flickors och pojkars yrkesval
            inte påverkats nämnvärt. Regeringen har nu tillsatt en utredning
            för att undersöka orsakerna till varför det är så svårt att bryta
            könssegregeringen på arbetsmarknaden.
          </note>
          <note>
            Vad gäller att motarbeta lönediskriminering hos en viss arbetsgivare
            är jämställdhetslagen det verktyg som kan användas. Lagen är vårt
            politiska verktyg att verka för minskade löneskillnader. Det största
            ansvaret ligger dock på arbetsgivarna och facket. År 2004
          </note>
          <note>
            kommer det att utvärderas hur den skärpta jämställdhetslagen
            har fungerat i praktiken.
          </note>
          <note type="speaker">
            Anf. 2 TOBIAS BILLSTRÖM (m):
          </note>
          <note>
            Herr talman! Den här interpellationen skrevs framför allt av
            en anledning: Det finns ett konkret behov av att kontrollera varför
            regeringen alltid tycks komma till slutsatsen att egna jämförelser
            smakar bäst. Ingenstans blir detta tydligare än i statsrådets
            uppfattning om skillnaderna i arbetsuppgifter för handläggarna
            på Regeringskansliet.
          </note>
          <note>
            Statsrådet menar ju själv att regeringen inte bör ingripa med
            lagstiftning i lönefrågor. Arbetsmarknadens parter ska själva
            lösa frågan om löneskillnader mellan män och kvinnor. Så långt
            är allting väl. Men om det nu är så, varför har då Regeringskansliet
            av alla enheter i staten i alla fall så pass stora skillnader?
          </note>
          <note>
            Margareta Winberg hävdar att det beror på skilda arbetsuppgifter
            vad gäller innehåll, ansvar och svårighetsgrad. Javisst, så är
            det säkert. Men dessa skäl gäller ju andra områden i samhället
            också, såväl i privat som offentlig sektor. Det finns alltså anledning
            att fundera över innebörden i det här begreppet.
          </note>
          <note>
            Statsrådet Margareta Winberg brukar vara mycket förtjust i uttrycket
            "osakliga löneskillnader". Det tycks vara tillämpligt på snart
            sagt alla samhällssektorer, men man kan inte undgå att det uppenbarligen
            inte gäller Regeringskansliet. Vidare menar Margareta Winberg
            att man inte ska ta alltför allvarligt på uppgifterna i dagspressen.
            Man väntar med spänning på hur hon ska bortförklara SACO:s kommande
            studie om att nyexaminerade kvinnor får lägre ingångslön än män.
            Och att dessa löneskillnader förstärks senare i yrkeslivet genom
            att män i högre grad befordras till chefer vet vi alla.
          </note>
          <note>
            Akrobatiska övningar med statistik tycks passa statsrådet bra
            när hon vill bortförklara de interna problemen och göra ned den
            privata sektorn. Sedan måste jag säga att statsrådet rent generellt
            svävar på målet i fråga om jämförelser. Först kritiserar statsrådet
            i sitt svar Europeiska unionen för att den utgår från privat sektor
            och heltidssiffror. Det är möjligen riktigt. Men ett stycke senare
            i svaret redovisas plötsligt de svenska siffrorna som just heltid,
            och statsrådet hävdar att kvinnornas lön är 92 % av männens.
          </note>
          <note>
            Men vart tog då de deltidsarbetande kvinnorna vägen?
          </note>
          <note>
            Uppdelningen av kvinnor och män mellan olika sektorer och yrken
            är ett stort problem för jämställdheten. Kvinnor arbetar i större
            utsträckning än män inom den offentliga sektorn, och kvinnor arbetar
            ofta halvtid just inom den offentliga sektorn. År 2001 var
          </note>
          <note>
            67 % av alla kvinnor i åldern 20-64 år sysselsatta på heltid
            och 33 % på deltid. Motsvarande siffror för männen var 92 % respektive
            8 %. Och detta är SCB:s siffror.
          </note>
          <note>
            Margareta Winberg försöker dölja detta och räknar helt enkelt
            om kvinnors halvtid till heltid och får då en presentabel siffra
            inför denna kammare. Det är helt orimligt, och det är det som
            jag kritiserar.
          </note>
          <note type="speaker">
            Anf. 3 TINA ACKETOFT (fp):
          </note>
          <note>
            Herr talman! Det gläder mig att denna debatt faktiskt initieras
            av Moderaterna. Det tyder faktiskt på att man har insett att det
            finns ett viktigt strukturellt problem här. Det är inte längre
            bara upp till den enskilda kvinnan att rycka upp sig. Det har
            alltid stått i en bjärt kontrast till Vänsterns traditionella
            syn på kvinnor som ett kollektiv med lösningar därefter -
          </note>
          <note>
            kvotering, reglering, utbyggnad av den offentliga sektorn.
          </note>
          <note>
            Men hur mycket jag än funderar på vad som är det verkliga problemet
            för jämställdheten kommer vi tillbaka till den krassa verkligheten
            - pengarna. Och där tror jag att vi alla är överens. Fördomar
            och traditioner må så vara. Men eftersom vi kvinnor faktiskt tjänar
            mindre än män - 82 % respektive 92 %, vi har hört många siffror
            här - har vi inte samma makt som män över vårt eget liv. Och så
            länge som vi inte har samma inkomster kommer vi inte heller att
            få jämställdhet.
          </note>
          <note>
            För en liberal är det självklart att vi alla är individer. Det
            är enskilda kvinnor som får lägre lön än sina manliga kolleger,
            och det är enskilda kvinnor som känner maktlöshet. Men det är
            strukturerna som måste förändras, men inte genom att alla kvinnor
            placeras i samma mall. Faktum kvarstår, nämligen att löneskillnaderna
            inte har minskat och att vi har en starkt könssegregerad arbetsmarknad.
            Ska vi lösa dessa problem måste vi ha fler kvinnor på ledande
            befattningar och en allmän press uppåt på lönerna inom de kvinnodominerade
            yrkena. Och där har faktiskt vi och våra kolleger ute i landet
            ett stort arbetsgivaransvar. Näringslivet verkar faktiskt ha fattat
            budskapet, och vi kommer helt plötsligt att få ett rekordår, vilket
            gläder oss alla, med kvinnor i ledande befattningar. Där ser man
            vad hot kan ha för effekt.
          </note>
          <note>
            Men det är tydligen lite värre med regeringen själv.
          </note>
          <note>
            Alla vill vi ha jämställdhet, men metoderna är ju olika. Folkpartiet
            ser monopolet som ett stort hot mot jämställdheten. Med mer än
            en arbetsplats ökar möjligheten att påverka arbetstid, arbetsvillkor
            och lön.
          </note>
          <note>
            Varför denna kompakta motvilja från regeringen att ge till exempel
            sjuksköterskor möjlighet att välja arbetsgivare och att konkurrera
            med sin kompetens, att starta och driva egen verksamhet på vettiga
            villkor? Det är en som sitter och skakar på huvudet nu.
          </note>
          <note>
            Vi har redan argumenten klara.
          </note>
          <note>
            När kommunerna tvingades anlita bemanningsföretag började lönerna
            helt plötsligt stiga. Är det tillfälligheter? Färre sjukskrivningstimmar,
            fler som säger att de har större inflytande och att de trivs på
            den privata arbetsmarknaden, är det också tillfälligheter?
          </note>
          <note>
            Till sist inte bara klagomål, utan jag vill komma med en liberal
            strategi för jämställda löner. Detta är faktiskt lite av ett moment
            22. Vi vill nämligen höja kvinnornas status. Men för att höja
            denna status krävs det fler män i yrket. Och för att få in fler
            män i yrket krävs det högre status. 90 % av de anställda i vården
            är kvinnor. Det vet vi i dag. Höjda löner och en politik som ger
            bättre arbetsvillkor, till exempel karriärvägar eller kompetensutveckling,
            kan vara ett steg på vägen.
          </note>
          <note>
            Som vice statsministern indirekt påpekade är lönestatistiken,
            tydliga modeller för arbetsvärdering och rätt titel till rätt
            tjänst väldigt viktiga för att kunna avskaffa den direkta lönediskrimineringen.
            Och jämställdhetslagstiftningen råder inte bot på detta som den
            ser ut i dag. Därför vill Folkpartiet se över jämställdhetslagstiftningen
            och kanske till och med skärpa den.
          </note>
          <note>
            Sist men inte minst: Vi är nu en bit på väg, och vi kommer ytterligare
            en bit efter vårens alla möten.
          </note>
          <note>
            Fler kvinnliga chefer. Det måste till ett medvetet och genomtänkt
            arbete för att rekrytera kvinnliga chefer. Om fler kvinnor skulle
            få en chans att driva ett litet företag - vi börjar nämligen inte
            att driva ett företag som Nokia - skulle vi snart arbeta upp en
            bredare bas att rekrytera från upp till det absoluta toppskiktet.
          </note>
          <note>
            Anf. 4 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Jag ska börja med att ta upp ett litet missförstånd
            från Tobias Billström. När man jämför
          </note>
          <note>
            Sverige och Eurostat måste man göra det på en jämförbar basis.
            Det är därför som vi i Sverige räknar om deltider till heltider.
            Men i EU räknar man bara dem som arbetar heltid. Alla som arbetar
            deltid faller alltså bort. Dessutom faller hela den offentliga
            sektorn bort.
          </note>
          <note>
            De som arbetar där finns inte med i statistiken. Eftersom lönegapet
            för de offentliganställda i Sverige är mindre än lönegapet för
            dem som arbetar i privat sektor slår det naturligtvis också när
            man gör jämförelser mellan Eurostat och Sverige. Man kan alltså
            inte göra jämförelsen på det sättet. Och vi försöker att på olika
            sätt förändra Eurostat så att det ska bli möjligt att göra jämförelser.
            Det är inte möjligt i dag.
          </note>
          <note>
            Det är klart att man kan säga att vi ska jämföra hur kvinnor
            jobbar, och kvinnor som jobbar deltid ska då jämföras med män
            som jobbar heltid. Det är ett annat sätt att se på det. Men om
            man ska få fram lönegapet mellan lika och likvärdigt arbete då
            måste man naturligtvis se vad en heltidsarbetande man och vad
            en heltidsarbetande kvinna tjänar oaktat att kvinnan jobbar deltid.
            Man måste ju se funktionen och inte personerna som för tillfället
            innehar detta.
          </note>
          <note>
            Detta är den vedertagna strategi som man arbetar med, inte bara
            i Regeringskansliet utan i alla myndigheter. Och framför allt
            är det Statistiska centralbyrån som har ansvaret att göra denna
            jämförande statistik.
          </note>
          <note>
            Och det är hela tiden från denna myndighet som jag hämtar mitt
            material. Det är ingenting som jag sitter på min kammare och hittar
            på för att det ska bli så snygga siffror som möjligt i denna kammare.
          </note>
          <note>
            Sedan kan man fundera lite grann när man lyssnar till en moderat
            som går på så här. Hur skulle ni vilja lösa detta? Ni var emot
            en skärpning av jämställdhetslagen. Den kan användas, och jag
            tycker att den används för lite. Det är möjligt att den behöver
            skärpas, som en kommentar till Tina Acketoft. Och vi ska se över
            detta 2004. Jag kan i dag inte säga på vilket sätt. Men det är
            möjligt att det behövs en skarpare lagstiftning.
          </note>
          <note>
            Men Moderaterna var emot detta. Ni ville till och med avskaffa
            jämställdhetslagen. Det har ni motionerat om. När Moderaterna
            talar om löneskillnader, särskilt i offentlig sektor - Regeringskansliet
            är en del av den offentliga sektorn - låter det som om kvinnorna
            borde få mer betalt. Samtidigt ska ni dra ned statsbidragen till
            kommunerna, för att ta ett exempel, med många miljarder. Det ger
            ju inte kvinnorna i kommuner och landsting mer betalt. Det trycker
            ju ned lönenivån. Det skulle därför vara intressant att få höra
            en kommentar till det.
          </note>
          <note>
            Jag delar helt Tina Acketofts syn på detta. Det är strukturellt.
            Men det är klart att det också finns en annan typ av löneskillnad,
            och det handlar om löneskillnader för individer för lika och likvärdigt
            arbete.
          </note>
          <note>
            Det är där som vi kan använda lagen, och det är där som vi också
            i Regeringskansliet nu har en handlingsplan för hur vi ska komma
            åt det som vi misstänker vara osakliga löneskillnader. Det är
            för vissa grupper som detta kan synas. Vi har lämnat in en handlingsplan
            till JämO. JämO tycker att den är väldigt bra, och nu ska vi arbeta
            med den. Vi ska arbeta på så sätt att vi redan i vår lägger ut
            särskilda pengar, lite drygt 500 000 kr per månad, för att rikta
            dem till de personer som vi tror har oskäliga löner. Det är i
            huvudsak kvinnor. Det kan i några enstaka fall också var män.
            Vi har gått igenom allt detta, och vi tror att vi har bilden ganska
            klar för oss.
          </note>
          <note type="speaker">
            Anf. 5 TOBIAS BILLSTRÖM (m):
          </note>
          <note>
            Herr talman! Margareta Winbergs uppfattning om den moderata jämställdhetspolitiken
            är självfallet värd att kommentera. Vi anser från moderat håll
            att jämställdheten utgår från alla människors lika värde och varje
            människas rätt till respekt för sin person, sina val och sina
            känslor vilka de än är. Det är en fråga om rättvisa att ingen
            ska särbehandlas negativt på grund av sitt kön eller av andra
            orsaker. All form av diskriminering och generalisering måste motverkas.
            Människor har rätt att betraktas som individer och inte som delar
            av en viss grupp som godtyckligt tillskrivs vissa egenskaper.
          </note>
          <note>
            Men jämställdhet, Margareta Winberg, betyder inte en statistiskt
            jämn könsbalans utan ett skydd mot diskriminering, jämställdheten
            i relation mellan män och kvinnor som innebär lika rättigheter
            och möjligheter. Därför är ett fungerande diskrimineringsskydd
            av yttersta vikt. En matematisk rättvisa innebär däremot inte
            nödvändigtvis jämmställdhet, vilket skiljer oss och Socialdemokraterna
            åt, därför att diskriminering kan förekomma på en arbetsplats
            som har 50 %
          </note>
          <note>
            män och 50 % kvinnor. Och kvotering, som statsrådet också talar
            sig så varm för i alla sammanhang, löser inte alla problem, tvärtom.
            En konstgjord könsbalans kan i stället dölja och permanenta en
            reell ojämlikhet.
          </note>
          <note>
            Den statistiska könsbalansen är alltså ett alibi som döljer den
            verkliga situationen. Och det tycks mig som om detta är precis
            vad statsrådet ägnar sig åt i fråga om situationen på Regeringskansliet.
          </note>
          <note type="speaker">
            Anf. 6 TINA ACKETOFT (fp):
          </note>
          <note>
            Herr talman! Oavsett statistiken i EU och oavsett om vi kommer
            överens om det är 10 % eller 20 %
          </note>
          <note>
            osaklig löneskillnad i Sverige, som det så vackert heter, oavsett
            om vi är sämre eller bättre än vi var för ett eller två kvartal
            eller för fem år sedan och oavsett om vi är bättre eller sämre
            än Tyskland eller något annat land kan vi väl ändå vara överens
            om att situationen i Sverige inte är tillfredsställande.
          </note>
          <note>
            Vice statsministern säger att mer pengar till kommunerna ska
            lösa problemen eftersom det är den kvinnodominerade offentliga
            sektorn som vi återigen talar om. Det är faktiskt så att den offentliga
            sektorn i dag håller sysselsättningen uppe. Det är där som tillväxten,
            i alla fall vad gäller arbetade timmar, sker.
          </note>
          <note>
            Kommunerna får mer pengar, och kommunerna kommer att nyanställa.
            Men varifrån ska pengarna komma? Det bidrar ju knappast till tillväxt
            och de möjligheter man vill ha att kollektivt höja kvinnolönerna
            - något som ju varit de senaste årens mantra.
          </note>
          <note>
            Min fråga är väldigt kort och kommer med anledning av Tobias
            Billströms interpellation, som jag fortfarande ställer mig väldigt
            frågande till: Vilka initiativ avser ministern att vidta för att
            löneskillnaderna ska minska generellt i samhället?
          </note>
          <note>
            Anf. 7 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Jag måste säga, Tobias Billström, att jag inte riktigt
            förstår talet om individen och individens rätt och om alla människors
            lika värde. Bara detta sagt, och vi kan dela den uppfattningen.
            Det tror jag att alla i denna kammare kan stå bakom.
          </note>
          <note>
            Men hur görs detta i verkligheten och hur görs det utan en jämställdhetslag
            när det handlar om löner? Ni vill ju att individen ska förhandla
            för sig själv. Individ 1 ska inte veta vad individ 2 har, utan
            man ska förhandla för sig själv. Hur blir det då med jämställdheten
            när det gäller löner?
          </note>
          <note>
            Om vi inte har en lag, om vi inte har det verktyget för parterna,
            kan de ju inte förhandla upp de osakliga lönerna för lika eller
            likvärdigt arbete. Det behövs en lag, först och främst för att
            få reda på hur det ser ut.
          </note>
          <note>
            Att få reda på hur det ser ut handlar faktiskt om statistik.
            Vi måste väl ändå kunna vara överens om att vi behöver statistik
            för att kunna göra jämförelser mellan olika grupper och mellan
            olika individer.
          </note>
          <note>
            Återigen: Denna lag motsätter ni er. Det handlar inte bara om
            löner när det gäller den här lagen, utan det handlar också om
            sexuella trakasserier. Det skulle vara ett laglöst tillstånd om
            er motion hade vunnit laga kraft.
          </note>
          <note>
            Tina Acketoft, jag håller med om att situationen inte är tillfredsställande.
            Jag säger alltid och i alla sammanhang, både i Sverige och utomlands,
            att Sverige inte är jämställt. Vi har fortfarande lång väg att
            gå. Men det fråntar oss inte glädjen och stoltheten över att Sverige
            ändå är det främsta landet i världen när det gäller jämställdhet
            på det sätt som vi brukar räkna. Sedan finns det ytterligare saker
            att göra.
          </note>
          <note>
            Varifrån ska pengarna till den offentliga sektorn komma? Ja,
            de kommer som bekant från våra skatter.
          </note>
          <note>
            De kommer från att vi alla arbetar och betalar skatt, från kommunerna
            och landstingen själva och också från de statsbidrag som vi ger
            till kommuner och landsting. Där var jag förundrad över att Moderaterna
          </note>
          <note>
            - ni skulle ju vilja regera ihop med dem, Tina Acketoft - vill
            sänka statsbidragen med i runda slängar 25
          </note>
          <note>
            miljarder kronor på några års sikt. Det betyder 45 000
          </note>
          <note>
            personer mindre i kommuner och landsting, om man ska räkna huvuden.
            Sedan ska dessa huvuden - dessa kvinnor, och en del män - också
            ha högre lön. Den ekvationen får jag inte att gå ihop.
          </note>
          <note>
            Man kan inte plädera både för god välfärd och en bra vård och
            omsorg och för högre löner för dessa, i huvudsak kvinnor, som
            har så lite betalt och samtidigt säga att det inte ska vara mer
            pengar till kommuner och landsting. Den ekvationen får inte jag
            att gå ihop.
          </note>
          <note type="speaker">
            Anf. 8 TOBIAS BILLSTRÖM (m):
          </note>
          <note>
            Herr talman! Först och främst behöver nog några osakligheter
            redas ut.
          </note>
          <note>
            Vi vill inte avskaffa lagen om jämställdhet utan att ersätta
            den med någonting annat. Vi vill skapa en ny lagstiftning där
            vi för samman alla de olika lagstiftningar som i dag finns på
            diskrimineringsområdet till en enda. Dessutom har vi konkret sagt
            att vi vill ha en ombudsman i stället för den uppsjö av olika
            ombudsmän som har skapats i statens tjänst och som finns i dag.
          </note>
          <note>
            Vad gäller frågan om jämställdhetslagens konkreta verkan och
            JämO:s möjligheter att påverka kan vi konstatera att JämO inte
            har fått igenom något av de fall av lönediskriminering som man
            har drivit till domstol so far.
          </note>
          <note>
            En bra jämställdhetspolitik, Margareta Winberg, innebär att ha
            ett eget jobb och en egen lön och att få bo ihop eller bo ensam
            - alltefter eget tycke och smak. Det är den goda jämställdhetspolitik
            som Moderaterna förespråkar.
          </note>
          <note>
            Regeringen har möjlighet att i ord och gärning föra en politik
            som leder mot dessa mål. Men vad den här debatten snarast visar
            är bristen på en sammanhängande politik med utgångspunkt i företeelserna
            i
          </note>
          <note>
            Regeringskansliet.
          </note>
          <note>
            Det saknas en trovärdighet, och statsrådet kan inte redogöra
            för de möjligheter som finns för att minska löneskillnaderna,
            i varje fall ingenting som jag uppfattar som särskilt konkret.
            Det är uppenbart att verkligheten skiljer sig från retoriken.
          </note>
          <note>
            Ändå ska jag, avslutningsvis, ge Margareta Winberg en eloge.
            I koncentrat har hon i svaret visat på skillnaderna mellan Moderaterna
            och Socialdemokraterna, mellan borgerligheten och vänstern i det
            här landet - mellan oss som ser möjligheter att påverka genom
            attitydförändringar och neutrala meritvärderingssystem och dem
            som misstror möjligheterna att åstadkomma sådana här för både
            kvinnor och män positiva förändringar.
          </note>
          <note>
            I någon mening bådar detta kanske mycket gott för den fortsatta
            debatten.
          </note>
          <note>
            Anf. 9 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Det var väldigt roligt att höra en sak som Tobias
            Billström sade, nämligen att ett eget jobb och egen lön är grunden
            för jämställdhet. Där har vi exakt samma uppfattning, och det
            gläder mig. Jag tror inte att jag tidigare hört någon moderat
            så klart säga det. Detta är alltså grunden för jämställdhet.
          </note>
          <note>
            Den egna lönen ska också vara av en sådan omfattning att man
            själv kan försörja sig på den och inte är beroende av den man
            eventuellt bor ihop med. Det säger sig självt att vill man ska
            man också kunna bo ensam. Det ska vara personens fria val att
            göra det.
          </note>
          <note>
            För att göra det måste man också ha en lön som det går att leva
            på.
          </note>
          <note>
            Därför är det så viktigt att bekämpa osakliga löneskillnader.
            Därför är det så viktigt att också se till att alla de deltidsarbetande
            kvinnor i framför allt kommuner och landsting som inte kan leva
            på sin lön nu får möjlighet att göra det, får möjlighet att gå
            upp i arbetstid.
          </note>
          <note>
            För bara några veckor sedan kom det ett pressmeddelande från,
            tror jag, Arbetslivsinstitutet där det sades att det program som
            man initierat nu har lett till att det gått att halvera deltidsarbetslösheten
            bland kvinnor i kommuner och landsting.
          </note>
          <note>
            Sedan ska jag säga några ord om detta med neutrala värderingssystem.
            Jag tror faktiskt inte att sådana finns. Vad Tobias Billström
            kallar för neutrala värderingssystem är något som är sprunget
            ur ett manligt synsätt. När man anställer folk och när man ska
            förhandla präglas därför förhandlingen, om det inte finns många
            kvinnor i förhandlingsdelegationerna, av ett manligt synsätt -
            kvinnor och män värderas olika.
          </note>
          <note>
            Det har vi också sett i Regeringskansliet; vi är en spegel av
            samhället. Ingångslönerna har visat sig vara lägre för kvinnor
            än för män, och lite äldre kvinnor har inte kunnat hänga med i
            förhandlingstakten så som lite äldre män gjort.
          </note>
          <note>
            Det är sådant som vi nu kommer att åtgärda med de pengar som
            finns för detta och med jämställdhetslagen som verktyg, så jag
            är väldigt glad över att
          </note>
          <note>
            Moderaternas motion om att avskaffa jämställdhetslagen inte vunnit
            gehör.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2002/03:162 om regeringens jämställdhetspolitik
          </note>
          <note>
            Anf. 10 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman Tobias Billström har frågat mig vilka initiativ jag
            avser att vidta för att könsdiskrimineringen ska minska i Regeringskansliet
            samt vilka initiativ jag avser att vidta för att könsdiskrimineringen
            ska minska generellt i samhället.
          </note>
          <note>
            Tobias Billström nämner regeringens utnämningar av myndighetschefer.
            De korrekta siffrorna för år
          </note>
          <note>
            2001 är 32 utnämningar, varav 7 var kvinnor, det vill säga 22
            %. År 2002 utnämndes 29 myndighetschefer, varav 45 % var kvinnor.
          </note>
          <note>
            Av samtliga myndighetschefer uppgick andelen kvinnor i februari
            i år till 31 %. Detta ska jämföras med situationen 1990 då andelen
            endast var 3 %!
          </note>
          <note>
            Statistiken visar att utvecklingen går åt rätt håll och att regeringens
            mål - att minst hälften ska vara kvinnor vid rekrytering av myndighetschefer
            inom civil statsförvaltning - är realistiskt.
          </note>
          <note>
            När det gäller situationen inom utrikesförvaltningens område
            är andelen kvinnliga chefer, det vill säga ambassadörer och generalkonsuler,
            21 % vid utlandsmyndigheterna. Andelen kvinnliga chefer i
          </note>
          <note>
            Utrikesdepartementet i Stockholm är 33 %. Detta är en betydligt
            högre andel än för bara några år sedan.
          </note>
          <note>
            År 1995 var andelen endast 15 %. För att säkerställa en jämn
            könsfördelning på chefsnivå bedriver UD
          </note>
          <note>
            även ett målmedvetet arbete för att öka andelen kvinnor på tjänster
            omedelbart under chefsnivån.
          </note>
          <note>
            Jag nämner några åtgärder som parterna i Regeringskansliet har
            bedömt vara viktiga för ett framgångsrikt jämställdhetsarbete.
            Detta har man kommit överens om i den handlingsplan för jämställda
            löner som utarbetats i Regeringskansliet.
          </note>
          <note>
            1. Chefer i arbetsledande ställning ska genomgå utbildning om
            jämställdhetsperspektivet vid rekrytering, lönesättning och befordran.
          </note>
          <note>
            2. Djupintervjuer av föräldralediga kvinnor och män kommer att
            göras för att arbetsgivaren ska förbättra sin kunskap och skapa
            än bättre föutsättningar för arbetstagarna att förena förvärvsarbete
            och föräldraskap.
          </note>
          <note>
            3. I Regeringskansliets revisionsplan för år 2003, beslutad i
            december 2002, ingår bland annat att
          </note>
          <note>
            Regeringskansliets internrevision ska granska styrning och genomförande
            av jämställdhetsarbetet i Regeringskansliet.
          </note>
          <note>
            Enligt Statistiska centralbyråns uppgifter från år
          </note>
          <note>
            2001 avseende hela arbetsmarknaden är en fjärdedel av alla chefer
            kvinnor. I privat sektor är 19 % av cheferna kvinnor, medan de
            utgör 55 % av alla chefer inom den offentliga sektorn. Inom den
            statliga sektorn är 32 % av cheferna kvinnor.
          </note>
          <note>
            Vad gäller kvinnornas andel i bolagsstyrelser är den i de statligt
            ägda bolagen 37 %, medan kvinnornas andel i de privatägda bolagen
            endast är 6 %.
          </note>
          <note>
            Siffrorna tyder på att staten och den offentliga sektorn bedrivit
            ett mer medvetet jämställdhetsarbete när det gäller utnämningar
            och nomineringar än vad man gjort inom den privata sektorn.
          </note>
          <note>
            Med detta vill jag dock inte säga att det inte finns saker att
            förbättra inom staten, också inom Regeringskansliet. Men med den
            inriktning och de ambitioner som nu gäller för regeringens jämställdhetsarbete
            är jag övertygad om att vi under mandatperioden kommer att ta
            ytterligare viktiga steg i rätt riktning.
          </note>
          <note type="speaker">
            Anf. 11 TOBIAS BILLSTRÖM (m):
          </note>
          <note>
            Herr talman! Droppen urholkar stenen, är det sagt.
          </note>
          <note>
            Så det är väl lämpligt att vi tar en interpellation till i det
            här ämnet. Den är föranledd av de brister som
          </note>
          <note>
            Regeringskansliet uppvisar jämfört med den retorik som statsrådet
            och regeringen använder sig av. Kanske har dock den felaktiga
            statistiken gjort nytta, för
          </note>
          <note>
            Regeringskansliet avser uppenbarligen att vidta åtgärder för
            att förbättra den interna jämställdheten.
          </note>
          <note>
            Bland annat ska alla chefer utbildas i jämställdhetsperspektiv.
            Dålig statistik är alltså ingen ursäkt för att inte ta diskussionen.
            Man kan inte avstå från att göra jämförelser exempelvis bara därför
            att alla länder inte deltar i undersökningen, vilket statsrådet
            påstod i det förra svaret var ett giltigt skäl för att strunta
            i EU-
          </note>
          <note>
            siffror om löneskillnaderna.
          </note>
          <note>
            Utvecklingen i Regeringskansliet är alltså glädjande. Om detta
            har kunnat uppnås utan kvotering, varför skulle inte samma sak
            kunna ske i den privata sektorn, även där utan att en tvångsåtgärd
            framtvingad genom politiska beslut? De konkreta åtgärder som statsrådet
            och hennes parti förespråkar kan sammanfattas i just ordet kvotering,
            vilken ju är en åtgärd som hör hemma i särartsfeministiska skolan,
            det vill säga den skola som hävdar att man kan och bör skilja
            på individer av olika kön och som utgår från det biologiska könet.
          </note>
          <note>
            Frågan är om inte Margareta Winberg inte inser att hon i själva
            verket föreslår en reform som kommer att befästa genussystemet,
            eller är det så att statsrådet helt enkelt har gett upp? Kvotering
            innebär nämligen ett antagande om att en kvinna alltid och i alla
            sammanhang, i hemmet såväl som på arbetsplatsen, representerar
            sitt genus. Kvotering innebär en önskan om att könsneutraliteten
            ska ges upp. Kvotering institutionaliserar, Margareta Winberg,
            en uppdelning mellan könen där individer främst ses som representanter
            för sitt kön. Detta är den ganska så groteska sanningen, och den
            synliggörs mycket tydligt genom
          </note>
          <note>
            Margareta Winbergs svar på min interpellation i den här kammaren.
            Tack för ordet.
          </note>
          <note type="speaker">
            Anf. 12 TINA ACKETOFT (fp):
          </note>
          <note>
            Herr talman! Som Tobias sade vinner enträgen.
          </note>
          <note>
            Därför beslutade jag mig för att gå upp i denna debatt, trots
            att det faktiskt i princip gäller samma sak som vi talade om innan.
          </note>
          <note>
            Igen väljer jag att fokusera på den andra delen i
          </note>
          <note>
            Tobias Billströms interpellation: Vilka initiativ avser vice
            statsministern - inte statsministern ännu som jag höll på att
            säga men hon kanske kommer dit så småningom - att vidta för att
            könsdiskrimineringen ska minskas generellt i samhället?
          </note>
          <note>
            Lönen, pengarna ger makt, det var vi inne på tidigare. Där ligger
            i stort grunden för mäns syn på kvinnor men också för kvinnors
            syn på sig själva. Det ska vi inte förneka att många gånger är
            vi själva våra värsta fiender.
          </note>
          <note>
            Jag vill i alla fall ta upp tre viktiga bitar som vi inte diskuterade
            när vi diskuterade lönerna tidigare.
          </note>
          <note>
            Den ena är föräldraledigheten. Där tror jag också att lönen är
            roten både till att män inte tar ut sin föräldraledighet i den
            utsträckning som de borde göra och till att kvinnor får sämre
            lön: Därför att kvinnor i regel stannar hemma en längre tid med
            sina barn. Där vill man, precis som Tobias Billström tog upp,
            kvotera. Det förs diskussioner om huruvida man faktiskt ska dela
            på föräldraledigheten fifty-fifty. Det skulle vara intressant
            att höra vad vice statsministern tycker om det.
          </note>
          <note>
            Jag tror som sagt att lika lön skulle få fler män att stanna
            hemma, för man väljer nog hellre sitt barn än styrelserum och
            arbetsplats i alla fall. Lika lön men inte bara i form av lön
            utan också i form av familjecentraler där man får stöd och lär
            sig att vara pappa på heltid.
          </note>
          <note>
            Jag tror också - det är som att svära i kyrkan - att mer lön
            till kvinnor skulle innebära att man kanske kunde få lov att köpa
            sig mer fritid i form av subventionerad hemhjälp. Jag säger detta
            mot bakgrund av föregående debatt om det är någon som undrar varför
            jag kastar in det.
          </note>
          <note>
            Den tredje och viktigaste biten har vi varit inne på tidigare,
            och det är näringslivet. Vi behöver in fler kvinnliga chefer i
            näringslivet, på både offentlig och privat sektor. Jag håller
            faktiskt med Moderaterna här, jag tror inte heller på kvotering.
            Men vi ser att hotet hjälpt. Ministern ställde sig upp och stirrade
            dem stint i ögonen. Nu har vi fått in fler kvinnor i näringslivet.
          </note>
          <note>
            Anf. 13 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Hot går hem ibland, som man brukar säga. Jag är
            övertygad om att vi efter årets bolagsstämmor i det privata näringslivet
            i våra börsnoterade bolag kommer att se en betydligt större andel
            är de dryga 6 % som vi ser i dag. Dagens Industri spekulerar i
            en fördubbling. Då är det drygt 12 %. Kan man fördubbla det nästa
            år igen är man uppe i de 25 %
          </note>
          <note>
            som jag "hotade" med.
          </note>
          <note>
            Tobias Billström säger att regeringen själv inte behövde någon
            kvotering utan har nått en bit på väg.
          </note>
          <note>
            Vi har nått 37 % i våra statliga bolagsstyrelser. Men vi har
            satt upp interna mål för vårt arbete, och det är det jag försöker
            övertala det privata näringslivet att göra också. Vi satte upp
            målet 40 % år 2003. Nu är vi på 2003, och vi har 3 % kvar. Jag
            hoppas att vi ska nå vårt eget interna mål. Man kan kalla det
            för ett internt informellt mål, om ordet kvotering anses vara
            anstötligt. Jag tycker inte att det är anstötligt, men är det
            så kan man kalla det för ett mål i stället. Ingen skulle vara
            gladare än jag om näringslivet gjorde detta och nådde det, då
            skulle vi slippa att diskutera lagreglering, som jag inte heller
            tycker är den bästa principen. Det är alltid bättre om man gör
            det på frivillig väg, för då gör man det av hjärtat, och hjärtat
            ska vara med i de här sammanhangen.
          </note>
          <note>
            Jag delar inte alls uppfattningen att kvoteringen i sig skulle
            vara någon särtartsfeminism sprungen ur biologistiska perspektiv,
            inte alls. Ibland behövs det därför att det är för hög tröskel
            att gå över utan en viss form av press.
          </note>
          <note>
            Vad gör vi då? Tina Acketoft tog upp en del saker. Föräldraförsäkringen
            tror jag är en viktig nyckel till jämställdhet. Man kan fråga
            sig om dagens utformning av föräldraförsäkringen egentligen inte
            förstärker ojämställdheten. Det är då som många par ändå upplever
            att det börjar. Hinner jag ta ut den längsta tiden? Sedan jobbar
            kvinnor deltid, kvinnor fortsätter att jobba deltid, småbarnspappor
            jobbar mycket övertid. Denna ojämställdhet följer oss kvinnor
            ända in i döden därför att också pensionen är grundad på den lön
            som vi har under vår aktiva tid.
          </note>
          <note>
            Hur det ska lösas har regeringen ingen uppfattning om i dag.
            Vi arbetar för att tillsätta en utredning för att se vilka vägar
            man kan gå för att pappor skulle kunna ta en större del av föräldraförsäkringen.
          </note>
          <note>
            Sedan är utbildningen naturligtvis viktig. Jag brukar nämna Tittmyran
            och Björntomten som ett utmärkt exempel på en alternativ pedagogik
            där flickor och pojkar redan från första dagen i förskolan tränas
            i att bryta de traditionella könsrollsmönstren. Om ni inte har
            varit där vill jag gärna rekommendera ett studiebesök. Det är
            oerhört intressant att se att man med relativt små medel, en ändrad
            attityd och en ändrad pedagogik kan åstadkomma så mycket.
          </note>
          <note>
            Personalen på Tittmyran och Björntomten har också filmat varandra.
            Då såg de att de förstärkte de traditionella könsrollerna genom
            att de talade så till flickor och si till pojkar, genom att göra
            så med flickor och si med pojkar. Det var då som personalen ändrade
            på sig och gjorde på ett annat sätt. Det är mycket intressant.
          </note>
          <note>
            Till Tina Acketoft vill jag bara säga att jag blev oerhört inspirerad
            av detta med delad föräldraförsäkring för snart fyra år sedan,
            och det vara Liberala ungdomsförbundet som inspirerade mig. Precis
            som
          </note>
          <note>
            Liberala ungdomsförbundet anser jag numera för min personliga
            del att man borde dela lika.
          </note>
          <note type="speaker">
            Anf. 14 TOBIAS BILLSTRÖM (m):
          </note>
          <note>
            Herr talman! På nytt är vi tillbaka till den ursprungliga frågan
            som berördes i den förra interpellationsdebatten. Det måste alltid
            vara den egna meriten som är styrande för urvalet vid en anställning.
            Om detta borde alla vara överens.
          </note>
          <note>
            Men kvoteringsivern hos Margareta Winberg speglar tvärtom en
            oförmåga hos framför allt Socialdemokraterna att ta itu med de
            reella problemen. I
          </note>
          <note>
            stället väljer man att spela på motsättningar.
          </note>
          <note>
            Lösningen på problemen är - som jag har sagt tidigare - att utveckla
            och utvärdera neutrala meritvärderingssystem så att kvinnor inte
            utsätts för den dolda diskriminering som genussystemet innebär.
            Jämställdhet innebär frånvaron av diskriminering, ingenting annat.
          </note>
          <note>
            Ett av Socialdemokraternas motiv för utbyggnad av den offentliga
            sektorn var till exempel att kvinnor skulle kunna byta spisen
            och blöjorna mot avlönat arbete. Men nu vet vi att lönerna är
            låga i den offentliga sektorn. Arbetet är tungt, och ansvaret
            för spis och blöjor kvarstår oförändrat.
          </note>
          <note>
            Den offentliga sektorn har blivit en kvinnofälla, och den har
            dessutom drivit upp skattetrycket. Det system som var tänkt för
            att underlätta för kvinnor bidrar ju paradoxalt nog att hämma
            kvinnors möjligheter på en fri arbetsmarknad. De som skulle bli
            välfärdsstatens vinnare tillhör nu de största förlorarna.
          </note>
          <note>
            Det är bara att konstatera att i de flesta personalundersökningar
            får de privata alternativen högre betyg än de offentliga arbetsgivarna.
            Det gäller alltifrån kvalitet på verksamheten till hur bra personalen
            trivs.
          </note>
          <note>
            Man uppger ofta att det är mer givande att arbeta för en privat
            arbetsgivare, man arbetar effektivare, man har större inflytande
            över arbetet, man har bättre ledarskap och framför allt har man
            mer flexibla lösningar avseende arbetstiden.
          </note>
          <note>
            Alltfler landstingsanställda sjuksköterskor, Margareta Winberg,
            tar i stället anställning hos ett vårdinriktad bemanningsföretag,
            som Tina Acketoft var inne på tidigare. Dessa kvinnor har tydligt
            visat hur de vill arbeta, att de vill ha kontroll över sin arbetssituation.
            I en rapport till Kommunalarbetareförbundets senaste kongress
            skrev ju ordförande Ylva Thörn att privata arbetsgivare som alternativ
            till kommun, stat och landsting skulle gynna förbundets medlemmar
            även när det gäller jämställdhetsperspektivet.
          </note>
          <note>
            Vi moderater vill att det ska vara möjligt att starta och driva
            egna företag inom vård och omsorg samt att sjukhus och vårdinrättningar
            ska kunna drivas av privata bolag. Landstingets sjukvårdsmonopol
            måste bort för att man ska kunna öppna upp arbetsmarknaden för
            dem som arbetar inom den offentliga sektorn.
          </note>
          <note>
            En sådan reform skulle gynna både män och kvinnor samt skapa
            frihet på en verkligt flexibel arbetsmarknad.
          </note>
          <note>
            Slutligen, Margareta Winberg: Att fler kvinnor kommer in i bolagsstyrelser
            innebär enbart att dessa kvinnor får mer makt, inte att övriga
            kvinnor i samhället får mera makt.
          </note>
          <note type="speaker">
            Anf. 15 TINA ACKETOFT (fp):
          </note>
          <note>
            Herr talman! Vi märker ju att dessa båda interpellationsdebatter
            går in i varandra. I den tidigare diskussionen sade vice statsministern
            att god välfärd inte kunde skapas genom minskade statsbidrag till
            kommunerna. Jag tycker att det är en tankevurpa som också Tobias
            Billström genomskådade. Det avslöjar att regeringen har den inställningen
            att alla kvinnor av naturen är kommunalt och kollektivt anställda.
            Det tycker jag är märkligt.
          </note>
          <note>
            Det är också en annan sak som jag tycker är märklig. Vice statsministern
            kan väl inte mena att mål och kvotering är samma sak. För mig
            är mål ett mål, men en kvotering är en möjlig metod för att uppnå
            ett mål, och en mycket tveksam sådan måste jag säga.
          </note>
          <note>
            Ja, det är Liberala ungdomsförbundet som har fört fram detta
            med delad föräldraförsäkring. Jag var också inne på den linjen
            innan jag själv blev mamma.
          </note>
          <note>
            Efter det har jag insett att man måste ta hänsyn också till barnperspektivet.
            Vi har en begränsad föräldraledighet i det här landet - den är
            visserligen rikligt tilltagen om man jämför med andra länder,
            men den är ändå begränsad.
          </note>
          <note>
            Tack och lov - fråga vilken barnmorska som helst
          </note>
          <note>
            - ammas de flesta barn. Därför tror jag inte att sex månaders
            föräldraledighet för kvinnor är tillräckligt.
          </note>
          <note>
            Jag valde att stanna hemma längre, men vi var lyckligt lottade
            eftersom min make också kunde stanna hemma.
          </note>
          <note>
            Ett tips till regeringen - Margareta Winberg säger ju att man
            inte har lösningen för hur pappor ska kunna ta ut sin föräldraledighet
            - är höjda tak i föräldraförsäkringen, något som ni faktiskt gick
            ut och lovade i valrörelsen, men som ni nu har tagit tillbaka.
          </note>
          <note>
            Anf. 16 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Jag börjar med det sista, nämligen höjda tak i föräldraförsäkringen.
            Det har vi utlovat, men det fanns också en passus om att det skulle
            införas om statsfinanserna så tillåter. Det är bra att ha det
            hängslet och den livremmen, därför att det kan ju hända saker.
            Det ser vi nu runtom i världen, och vi vet inte riktigt än hur
            det blir för Sverige. Vi får se hur vårbudgeten kommer att te
            sig. Men det är den livrem som vi har använt oss av.
          </note>
          <note>
            Tina Acketoft tog upp detta med delad föräldraförsäkring. Också
            jag tycker att barn ska ammas. Men det är tveksamt om man ska
            amma fullt ut i mer än sex månader. Efter sex månader kan man
            ju amma på morgnarna och kvällarna om pappan är hemma, om man
            vill det.
          </note>
          <note>
            Jag tycker att det är fascinerande att höra Tobias
          </note>
          <note>
            Billström tala om meriter och om att allt ska gå efter meriter.
            Jag undrar om Tobias Billström då kan förklara hur det kommer
            sig att män har ansetts vara så otroligt mycket duktigare genom
            tiderna att de har besuttit alla posterna i styrelser och som
            vd-ar - vi kan ju också se hur det har gått för många av dessa
            företag. 93 % av männen anses alltså vara så väldigt mycket mer
            kvalificerade att de ska inneha dessa poster. Inser Tobias Billström
            inte med vems måttstock detta mäts? Det är ingen neutral måttstock,
            utan det är en manlig måttstock där man värderar mäns meriter
            mer än kvinnors meriter.
          </note>
          <note>
            Det är detta som kallas för könsmaktsstrukturen och som vi försöker
            att bryta på olika sätt. Det här är en del i det hela. Jag har
            träffat många duktiga kvinnliga företagare. Jag är övertygad om
            att om man vill kan man hitta inte bara 25 % kvinnor till styrelseposter,
            som jag har föreslagit, utan till och med hälften kvinnor till
            dessa församlingar. Det är bara det att man inte har velat, och
            vill man inte kommer ju inte kvinnorna och anmäler sig eftersom
            de inser att dörren är stängd.
          </note>
          <note>
            Jag tycker också att det är konstigt att Tobias Billström anser
            att den offentliga sektorn är en kvinnofälla. Tänk, så många kvinnor
            som tack vare att vi började bygga ut vården, omsorgen och skolan
            i början på 60-talet har kunnat få ett eget betalt arbete. Det
            har varit en dörr, eller ett fönster, till ett eget liv för många
            kvinnor. Jag delar inte uppfattningen att det är en kvinnofälla.
          </note>
          <note>
            Jag delar inte heller uppfattningen att kvinnor inte kan starta
            eget i dessa branscher. Vi har sagt att vi inte har någonting
            emot att vårdcentraler drivs i alternativa former. Vad vi har
            sagt är att man inte ska kunna tjäna pengar på akut sjuka människor.
          </note>
          <note>
            Slutligen när det gäller kvinnor i bolagsstyrelser:
          </note>
          <note>
            Detta är inte min största jämställdhetsfråga. Ibland framstår
            det så, åtminstone i Dagens Industri och
          </note>
          <note>
            Veckans Affärer, men den allra största jämställdhetsfrågan i
            Sverige och i världen är att kvinnor och män har ett eget arbete
            och en egen lön som man leva på.
          </note>
          <note>
            Det är grunden för jämställdhet.
          </note>
          <note type="speaker">
            Anf. 17 TOBIAS BILLSTRÖM (m):
          </note>
          <note>
            Herr talman! Varför det framstår så i Veckans Affärer har kanske
            att göra med de priser som vice statsministern går in för att
            dela ut och som utgår från principen att det är viktigt att det
            sitter kvinnor i bolagsstyrelser, att det är detta som är det
            primära och inte det faktum att kvinnorna i övrigt i samhället
            ska ha mer inflytande.
          </note>
          <note>
            Sedan märker jag att vice statsministern är väldigt mycket för
            att prata om och kritisera min tanke om neutrala meritvärderingssystem.
            Nej, jag försöker inte för ett ögonblick att bortse från det faktum
            att det under lång tid har varit meritvärderingar som har styrt
            och ställt på det här området. Men just därför behövs det neutrala
            meritvärderingssystem och inte kvotering, som ju är statsrådets,
            Socialdemokraternas,
          </note>
          <note>
            Vänsterpartiets och i viss mån även Miljöpartiets recept för
            att lösa problemen.
          </note>
          <note>
            På samma sätt kan hela den här diskussionen kokas ned till en
            enda fråga: Är det ansvar som Margareta Winberg vill påföra arbetsgivaren,
            oavsett om denne är privat eller offentlig, enbart arbetsgivarens?
          </note>
          <note>
            Verklig, långsiktig jämställdhet i vårt samhälle förutsätter
            faktiskt attitydförändringar hos de individer som har en dålig
            kvinnosyn, oavsett var de befinner sig, om de är i beslutande
            ställning eller om de inte är i beslutande ställning, samt det
            självförtroende, Margareta Winberg, som kommer av att kvinnor
            kan skapa sig en ställning grundad på egen kraft. Och det är allas
            vårt ansvar, oavsett partitillhörighet och oavsett var vi befinner
            oss i samhället, att föregå med gott exempel och visa ett sunt
            omdöme när det gäller hur vi behandlar varandra. Det tycker jag
            är den viktigaste slutsats som bör dras utifrån den här interpellationsdebatten.
          </note>
          <note>
            Anf. 18 Vice statsminister MARGARETA
          </note>
          <note type="speaker">
            WINBERG (s):
          </note>
          <note>
            Herr talman! Jag tror att näringslivet självt kommer att greja
            det här med representationen i sina bolagsstyrelser. Det tycker
            jag att alla tecken talar för, och ingen är gladare än jag över
            detta.
          </note>
          <note>
            Sedan handlar det inte om att ha en dålig kvinnosyn, utan det
            handlar om att i vårt samhälle har det blivit normaliserat att
            betrakta kvinnor på ett sätt och män på ett annat sätt. Det anses
            normalt att kvinnor jobbar deltid, normalt att kvinnor stannar
            hemma den största delen av föräldraledigheten och många, många
            andra saker. Det är ju detta som är könsmaktsstrukturen, och det
            är därför som det är så svårt att bryta den.
          </note>
          <note>
            Det handlar inte om att tio procent av Sveriges befolkning har
            en dålig kvinnosyn, utan det handlar om att vi alla är fångna
            i denna normaliseringsprocess eller detta tillstånd, för det är
            ingen process för den står rätt så still. Vi ska försöka att göra
            det till en process genom att se till att tillståndet bryts så
            att det blir normalt att kvinnor och män jobbar ungefär lika mycket,
            att kvinnor och män tjänar lika mycket för lika och likvärdigt
            arbete, att de tar samma ansvar för hem och barn och så vidare.
            Men det är ett långsiktigt och tålmodigt arbete, och det sker
            inte utan opinionsbildning, och det sker inte utan, ibland, lagstiftning.
          </note>
          <note>
            Det är vad den här regeringen har gjort och kommer att fortsätta
            att göra.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2002/03:179 om invandrarflickors rätt
            till eget liv
          </note>
          <note type="speaker">
            Anf. 19 Statsrådet MONA SAHLIN (s):
          </note>
          <note>
            Herr talman! Inger René har ställt två frågor. Den första är
            vilka åtgärder jag avser att vidta för att inkludera sex- och
            samlevnadsundervisningen inom sfi och den andra vilka åtgärder
            jag avser att vidta för att villkora bidrag till invandrarorganisationer
            och -
          </note>
          <note>
            föreningar för att de aktivt ska arbeta för jämställdhet och
            synliggöra värderingar samt bidra till att lösa generationskonflikter
            på ett konstruktivt sätt.
          </note>
          <note>
            Självklart delar jag Inger Renés uppfattning om vikten av ett
            fortsatt arbete för att förbättra invandrarflickornas villkor.
          </note>
          <note>
            Jag vill först informera om att regeringen har tillsatt en särskild
            utredare som ska lämna förslag om hur skolformen svenskundervisning
            för invandrare
          </note>
          <note>
            (sfi) kan förnyas och organiseras. I uppdraget ingår att föreslå
            just hur behovet av samhällsinformation ska tillgodoses. Parallellt
            med utredningen om sfi utreds hur introduktionen av nyanlända
            invandrare ska kunna förbättras. I utredarens uppdrag ingår att
            se över hur alla nyanlända invandrare, genom introduktionen eller
            på annat sätt, ska kunna få ökad kunskap om och förståelse för
            grundläggande normer i det svenska samhället och det svenska demokratiska
            systemet. Bägge utredningarna ska redovisas till regeringen den
            1 september i år.
          </note>
          <note>
            Inger René föreslår att bidrag till invandrarorganisationer och
            föreningar ska villkoras för att de aktivt ska arbeta för jämställdhet
            och synliggöra värderingar samt bidra till att lösa generationskonflikter.
            Beträffande statliga bidrag gäller att organisationer som har
            bildats på etnisk eller språklig grund kan få statligt stöd för
            sin verksamhet under förutsättning att de bedriver ett aktivt
            arbete i förhållande till de integrationspolitiska målen. Vid
            fördelningen av bidragen för i år är jämställdhet mellan könen
            ett prioriterat område. Integrationsverket disponerar även medel
            för att stödja projekt. Också för dessa bidrag prioriteras jämställdhet
            mellan könen.
          </note>
          <note>
            Inger Renés förslag innebär en direkt diskriminering av invandrare
            eftersom motsvarande krav ju inte ställs på andra organisationer
            i vårt samhälle. Mitt svar till Inger René är därför att jag inte
            kommer att vidta några åtgärder i den senast föreslagna riktningen.
          </note>
          <note type="speaker">
            Anf. 20 INGER RENÉ (m):
          </note>
          <note>
            Herr talman! Tack, statsrådet, för svaret, som jag inte begriper
            till alla delar, men jag återkommer till det lite senare.
          </note>
          <note>
            Först det jag förstår: Jag tycker att det är bra med en utredning
            angående sfi, svenska för invandrare.
          </note>
          <note>
            Men vad innebär det egentligen när statsrådet säger att i uppdraget
            ingår att föreslå hur behovet av samhällsinformation ska tillgodoses?
            Innebär det att synliggöra värderingar, att informera om det svenska
            samhällets syn på ungdomars levnadssätt inklusive sexuallivet,
            att informera och diskutera jämställdhet, att arbeta för att lösa
            generationskonflikter på ett konstruktivt sätt, för att använda
            statsrådets egna ord?
          </note>
          <note>
            Är det detta det innebär när man säger att i uppdraget ingår
            att föreslå hur behovet av samhällsinformation ska tillgodoses?
          </note>
          <note>
            Jag tycker att det är bra med en utredning men att den kommer
            i senaste laget. För mer än ett år sedan, på hösten förrförra
            året, stod kvinnor upp under en konferens här i förstakammarsalen
            och efterlyste kunskap. Det sades till exempel att integrationsprogrammet
            och sfi-böckerna är normgivande för det svenska samhället. När
            ska vi se över det materialet?
          </note>
          <note>
            När kommer diskussionen att jämnas ut när det gäller maktstrukturer,
            vita, kvinnor och invandrare?
          </note>
          <note>
            Det här var för snart ett och ett halvt år sedan, och det är
            en ganska lång tid när man tänker på vad som hänt sedan dess.
            Denna problematik var faktiskt också mycket väl känd långt innan
            dess. Statsrådet Mona
          </note>
          <note>
            Sahlin sade själv i juni 2001, om jag minns rätt: Ja, jag har
            som representant för Sverige svikit både de unga invandrarflickorna
            och vår integrationspolitik.
          </note>
          <note>
            Statsrådet menade, framkom det efteråt, att det är en sak att
            prata om integration och en helt annan att förändra verkligheten.
            Det är därför som jag har skrivit den här interpellationen och
            andra interpellationer.
          </note>
          <note>
            Verkligheten måste förändras och den måste förändras snart.
          </note>
          <note>
            Den här utredningen kommer i september. Med den vanliga takten
            när det gäller utredningar som vi sätter i sjön här i riksdagen
            tar det åtminstone ytterligare ett år innan verkligheten börjar
            förändras. Många tragiska öden hade kunnat förhindras om regeringen
            tagit snabbare krafttag.
          </note>
          <note>
            Sfi når alla, och det är därför som jag har siktat in mig på
            just den utbildningen. Därför undrar jag vad statsrådet kan göra
            för att innehållet i sfi också ska ge den samhällsinformation
            som jag hade förhoppningar om att den skulle komma att innehålla
            för att förändra livet, inte minst för dessa män som är, tror
            jag, nyckeln i det här spelet.
          </note>
          <note type="speaker">
            Anf. 21 ERIK ULLENHAG (fp):
          </note>
          <note>
            Herr talman! Den fråga som nu diskuteras, det vill säga invandrartjejers
            och invandrarkvinnors situation, är extremt central vad gäller
            svensk integrationspolitik. Av den anledningen tycker jag att
            det är väldigt bra att den här interpellationen har ställts av
            Inger
          </note>
          <note>
            René.
          </note>
          <note>
            Däremot måste vi börja fundera på vad vi säger i den här debatten
            och diskussionen. I första stycket i interpellationen står att
            läsa: "I Sverige har det alldeles för länge varit tabu att tala
            om att vissa kulturer och kulturella yttringar faktiskt inte överensstämmer
            vare sig med svensk rätt eller med grundläggande mänskliga fri-
            och rättigheter."
          </note>
          <note>
            Är det så? Kan vi hitta kulturer som inte överensstämmer med
            mänskliga rättigheter? Kan vi säga att mordet på Fadime var ett
            uttryck för en kultur? Jag tror inte det. Mordet på Fadime var
            inte ett uttryck för en kultur utan snarare ett uttryck för fullständig
            brist på kultur.
          </note>
          <note>
            Om vi själva skulle titta på det svenska samhället och fundera
            på hur det ser ut ur jämställdhetssynpunkt och vad gäller våld
            mot kvinnor? Då kan man se att det polisanmäls 1 785 fall av kvinnor
            i Sverige som misshandlas per månad. Det var först 1984 som man
            fick en lagstiftning i Sverige som gjorde det lika fel och lika
            fruktansvärt att våldta inom äktenskapet som det var med våldtäkt
            av en annan person. Fram till 1984 spelade det faktiskt roll att
            det var frun som våldtogs, och därför fick man mildare straff.
          </note>
          <note>
            Var tionde dag misshandlas en kvinna till döds av en människa
            hon lever med i Sverige. Ska vi då dra slutsatsen att det ligger
            i den svenska kulturen att vara emot mänskliga rättigheter? Ska
            vi då dra slutsatsen att det ligger i den svenska kulturen att
            misshandla kvinnor, flickor, i Sverige? Jag tror inte det, och
            det är en ganska viktig utgångspunkt.
          </note>
          <note>
            Men med det sagt måste vi också vara klara över att invandrartjejers
            och invandrarkvinnors situation ofta är svårare än situationen
            för den som har fötts i
          </note>
          <note>
            Sverige och är, så att säga, svenska sedan generationer. Det
            finns större problem i vissa invandrargrupper, och det måste vi
            erkänna. Den diskussionen måste vi ta. Men vi ska akta oss väldigt
            noga för att utifrån det dra slutsatsen att någonting ligger i
            svensk, i kurdisk eller i någon annan kultur.
          </note>
          <note>
            Var det så att det låg i den svenska kulturen fram till 1984
            att det kunde vara okej att våldta den man var gift med? I så
            fall kan vi säga det, inte om man inte att beredd att tycka det.
          </note>
          <note>
            Det här är en väldigt svår gränsdragning. Var ska samhället gå
            in? Vad ska samhället säga ifrån om?
          </note>
          <note>
            Trots den svåra gränsdragningen måste vi vara tydliga. Vi säger
            att det inte är okej om Sara från Borås som är 16 år gammal inte
            får gifta sig med vem hon vill därför att hennes föräldrar tvingar
            henne till ett arrangerat bröllop. Det kan inte heller vara okej
            om det är Fadime från Uppsala som inte får gifta sig med vem hon
            vill. Mänskliga rättigheter och liberala friheter ska vara universella.
            Den diskussionen är väldigt viktig att ta.
          </note>
          <note>
            Jag hoppas att statsrådet utöver det skriftliga svaret fördjupar
            sig en smula när det gäller var den här gränsen ska gå. Jag hoppas
            att statsrådet också utöver det skriftliga svaret kan ge ett antal
            konkreta förslag på hur vi ger skydd till de människor som hotas,
            på när samhället ska ingripa och på hur samhället ska ingripa.
          </note>
          <note type="speaker">
            Anf. 22 Statsrådet MONA SAHLIN (s):
          </note>
          <note>
            Herr talman! Jag vill börja med Inger Renés undran om vad jag
            egentligen avsåg. Jag vill då bara förtydliga det som i och för
            sig står i svaret. Svenska för invandrare måste självfallet innehålla
            väldigt bra information om vilket samhälle det är man har kommit
            till. Vilka rättigheter är det man har som medborgare, som man,
            som kvinna, som förälder, i det land man har kommit till? Det
            måste också finnas en väldigt viktig diskussion om vilka värderingar
            som finns i det land man har kommit till, till exempel i synen
            på kvinnans makt över sin egen kropp, över sexualiteten.
          </note>
          <note>
            Det är precis den frågeställningen som bland annat ingår i den
            här stora översynen, men det är ju inte så att ingenting har skett
            när det gäller detta under de år vi har bakom oss. Redan nu ingår
            det här i många
          </note>
          <note>
            SFI-klasser och i mycket undervisningsmaterial på ett alldeles
            utmärkt sätt. I många fall finns det frivilligorganisationer som
            är med i undervisningen i Svenska för invandrare som ytterligare
            fördjupar diskussionen med de vuxna och de unga som kommer och
            går på SFI.
          </note>
          <note>
            Redan nu har vi ju förändrat kunskapen på så vis att vi både
            har givit resurser och konkreta uppdrag till socialtjänsten, polisen
            och skolan för att de också ska vara med i denna diskussion med
            till exempel föräldrarna, som ju skolan har en alldeles unik möjlighet
            att nå.
          </note>
          <note>
            Så verkligheten inte bara behöver förändras. Den har också förändrats
            väldigt mycket de senaste åren.
          </note>
          <note>
            Men det är väldigt mycket kvar.
          </note>
          <note>
            En av de stora förändringar som vi nu har tagit initiativ till
            är ju att se över hela mottagningssystemet. Det handlar alltså
            inte bara om dem som kommer hit och söker asyl och får stanna
            som flyktingar utan också om alla dem som kommer som anhöriginvandrare.
            Den stora utmaningen är hur de ska nås av en introduktion till
            det svenska samhälle som de ska leva i. Det är de förändringarna
            som nu också ligger i den stora utredningen.
          </note>
          <note>
            Det vi talar om nu, Inger René, är ju dels hur vi kan jobba med
            dem som kommer hit i framtiden men också, kanske minst lika viktigt,
            hur vi ska jobba med alla dem som redan finns här och som trots
            allt, oavsett om de går i SFI, måste nås på ett tydligare sätt
            av kunskapen och av den ömsinta debatt som Erik Ullenhag efterlyste.
            Det ska inte handla om hur svensk kultur ser ut, utan om de värderingar
            som det demokratiska samhället Sverige är uppbyggt på.
          </note>
          <note>
            Erik Ullenhag hade många kloka tankar. Jag vill bara för dem
            som lyssnar understryka att de citat som han hade i början var
            från Inger Renés interpellation och inte från mitt svar.
          </note>
          <note>
            Det talas om kultur. Är det kultur som ligger bakom mordet på
            Fadime, mordet på Sara, mordet på
          </note>
          <note>
            Pela? När man säger det gäller det verkligen att vara mycket
            tydlig med vad man avser med kultur. Många som för den debatten
            sätter likhetstecken mellan kultur och etnicitet. Då blir debatten
            felaktig, och den blir till och med farlig. Däremot är varje kultur
            ett utslag av värderingar. I den meningen är det inte etnicitet
            som vi diskuterar när vi talar om de, som det kallas, utsatta
            flickorna i patriarkala miljöer. Det här är värderingar som det
            svenska demokratiska samhället inte accepterar att någon ung pojke
            eller flicka
          </note>
          <note>
            - eller vuxen man eller kvinna - ska tvingas leva under.
          </note>
          <note>
            Den kvalifikation på debatten som jag tycker att
          </note>
          <note>
            Erik Ullenhag bidrar med här är precis den som jag också vill
            vara med om att föra fram, nämligen att det handlar om mänskliga
            rättigheter. För att nå dem, så att de inte bara ska vara vackra
            ord utan också en realitet att leva efter, måste metoderna för
            att nå en ung flicka som är född i ett annat land se annorlunda
            ut än vad som gäller för min dotter och Eriks dotter, som är födda
            i Sverige. Det är mänskliga rättigheter, och inget annat, som
            debatten om de här flickornas villkor handlar om.
          </note>
          <note type="speaker">
            Anf. 23 INGER RENÉ (m):
          </note>
          <note>
            Herr talman! Det är lite sorgligt med en sådan här debatt, som
            ska behandla ett så stort, tungt och innehållsrikt ämne på bara
            4+4+2 minuter. Det går med nödvändighet inte att vara så inträngande
            som man skulle önska.
          </note>
          <note>
            Men över till det som jag inte förstår av statsrådets svar. Jag
            föreslår alltså att bidragen till invandrarnas organisationer
            och föreningar ska villkoras för att de aktivt ska arbeta med
            jämställdhet, synliggöra värderingar och så vidare. Statsrådet
            svarar att organisationer som bildas på etnisk eller språklig
            grund kan få stöd för verksamheten under förutsättning att de
            bedriver ett aktivt arbete i förhållande till integrationspolitiska
            mål. För mig låter det faktiskt som ett villkorande.
          </note>
          <note>
            Man får bidragen under förutsättning att man uppfyller vissa
            mål. Om inte det är att villkora bidragen så vet jag inte vad
            som är det. De får det under en bestämd förutsättning. Då blir
            min naturliga följdfråga: Är statsrådet nöjd? Hur bedriver föreningarna
            sitt arbete i förhållande till de integrationspolitiska målen?
            När och hur har det här utvärderats?
          </note>
          <note>
            Att jag talar så varmt om just detta beror ju på att väldigt
            många är medlemmar i de här föreningarna.
          </note>
          <note>
            Inte minst männen är det. Som jag sade tidigare tror jag att
            män spelar en nyckelroll i det här arbetet. De kommer ofta från
            traditioner som har könssegregerade kulturer, och de möter inte
            det svenska samhället.
          </note>
          <note>
            Den bild som de får av sitt nya hemland, och nu är jag medveten
            om att jag hårdrar men jag får skylla på tidsbristen, får de genom
            TV, och den bilden är dessvärre sällan präglad av den genuina,
            värdefulla västerländska kulturen.
          </note>
          <note>
            Därför anser jag att det är viktigt att informera just männen
            och diskutera de attityder som de bär med sig i förhållande till
            de värderingar som vi har i Sverige.
          </note>
          <note>
            Jag - och inte bara jag utan också många i invandrarleden - tror
            att invandrarföreningarna kan göra ett värdefullt arbete där.
            Det inser tydligen regeringen också, eftersom föreningarna får
            statligt stöd om de bedriver ett aktivt arbete i förhållande till
            dessa mål.
          </note>
          <note>
            Min fråga till statsrådet är: Gör de det? Och hur ser utvärderingarna
            ut?
          </note>
          <note type="speaker">
            Anf. 24 ERIK ULLENHAG (fp):
          </note>
          <note>
            Herr talman! Även om jag kan instämma i mycket av det som Mona
            Sahlin sade alldeles nyss så ska man också vara medveten om att
            det som har skett och som sker i Sverige när det gäller integration
            på många sätt är ett misslyckande.
          </note>
          <note>
            Jag vill aldrig, och kan aldrig, försvara den man som slår. Men
            om vi beskriver bakgrunden till vad som har hänt ser vi att det
            ofta handlar om en person som har kommit till Sverige och som
            inte längre har en roll att spela i samhället, från att ha varit
            familjeförsörjare eller en person som har haft en stark ställning
            hemma, i sitt forna hemland. Han kommer till
          </note>
          <note>
            Sverige och får inget jobb och ingen ställning i samhället. Det
            är ofta förklaringen till att det kan gå riktigt, riktigt snett.
            Då blir det familjen som man håller kontroll på för att hålla
            sin ställning någonstans.
          </note>
          <note>
            Det här måste vi lyckas med. Det handlar om att ge arbeten och
            att öppna Sverige för människor som har kommit hit. Det är helt
            oförklarligt att människor som har kommit från andra länder med
            massor av idéer och värderingar fastnar i passivitet och utanförskap.
          </note>
          <note>
            Vi ska vara fullständigt glasklara i jämställdhetsfrågorna, åtminstone
            från Folkpartiets sida. En kvinna som lever i Sverige har rätt
            att själv bestämma vem hon ska gifta sig med. En kvinna som lever
            i Sverige har rätt till sin egen sexualitet. En kvinna som lever
            i
          </note>
          <note>
            Sverige har rätt till frihet från våld. Det finns många kvinnor,
            oavsett var de kommer ifrån, som i dag inte har denna rätt. Där
            måste vi göra mycket mer. Vi måste se till att det finns resurser
            i form av överfallslarm och besöksförbud. Vi måste se till att
            det finns resurser för polisen för dem som verkligen drabbas innan
            vi kan komma åt den verkliga roten. Där borde regeringen ha gjort
            mer.
          </note>
          <note type="speaker">
            Anf. 25 Statsrådet MONA SAHLIN (s):
          </note>
          <note>
            Herr talman! Inger Renés fråga om invandrarföreningarnas och
            invandrarorganisationernas roll ger intryck av att det är just
            stödet till dem som ska villkoras. Det är ju det som frågan gäller.
          </note>
          <note>
            Vi kan väl till att börja med vara överens om att våld mot kvinnor,
            förtryck av kvinnor och misshandel av kvinnor är någonting som
            finns väldigt brett i det svenska samhället, precis som Erik Ullenhag
            var inne på. Det finns i olika samhällsskikt och hos människor
            med olika etnisk bakgrund som lever på olika håll i vårt land.
          </note>
          <note>
            Men menar Inger René, för att det ska bli fullständigt klart,
            att vi då egentligen borde villkora stödet till alla organisationer
            där män finns? Ska de inte få en krona om inte de också jobbar
            för jämställdhet?
          </note>
          <note>
            Eller är det just invandrarorganisationerna som har en särskild
            roll här? Invandrarorganisationerna har ett särskilt ansvar och
            en särskild roll som jag tycker att de i stort sett också tar.
            Integrationsverkets utvärderingar - för självfallet utvärderar
            vi det statliga stöd som går ut till organisationerna - visar
            också att det arbete de gör är ett alldeles utmärkt och oerhört
            viktigt kontaktarbete på ett sätt som få andra delar av det svenska
            samhället kan utföra. Det gäller då framför allt det generationsövergripande
            arbetet.
          </note>
          <note>
            Frågeställningen om kvinnor och misshandel och våld är oändligt
            mycket större än att vi ska göra den till att handla om huruvida
            invandrarna - som de nu kallas i interpellationen - arbetar för
            jämställdhet eller inte. Det var det som jag tycker blir direkt
            diskriminerande, som jag sade i mitt svar.
          </note>
          <note>
            Frågeställningen är stor, och det är inte första gången som vi
            diskuterar den i en interpellationsdebatt här. Vi kommer också
            att göra det många fler gånger. Jag vill uttrycka det så här:
            Ingen kultur, ingen religion och inga värderingar är ursäkt för
            förtryck mot kvinnor. Ingen kultur, ingen religion och inga värderingar
            är ursäkt för att förhindra en ung flicka att leva ett eget liv
            och fatta egna beslut. Men,
          </note>
          <note>
            Erik Ullenhag, långtifrån alla fall av hedersmord eller av så
            kallat hedersrelaterat våld utförs av arbetslösa, segregerade
            män. Frågeställningen är mycket djupare och svårare än så.
          </note>
          <note>
            Arbetet för integration och mot segregering har sin plats i den
            debatt som Fadimes mord så starkt utvecklade i vårt land. Men
            det är inte den enda förklaringen - det kanske inte ens är den
            största. Det som handlar om synsätt på mäns överordning och kvinnors
            underordning och mäns makt över kvinnor i sin egen familj går
            långt djupare än att det bara är segregation och arbetslöshet
            som är förklaringen.
          </note>
          <note>
            Det är därför det arbetssätt som regeringen har haft och fortsätter
            att ha och som handlar om allt ifrån att öka kunskapen om flickornas
            faktiska vardag till kommuner, socialtjänst och skola och polis
            är en del av strategin.
          </note>
          <note>
            Den andra delen handlar om att hjälpa familjerna att hitta en
            stadig och en annan roll i det svenska samhället som de har anlänt
            till. Där behövs arbete tillsammans med de etniska organisationerna.
          </note>
          <note>
            Det tredje, och kortsiktigt kanske viktigaste, området handlar
            om att ge skydd - ett ovillkorligt skydd
          </note>
          <note>
            - åt de unga flickor som behöver fly därför att de är rädda för
            sin familj. De är rädda för att bli slagna, för att bli misshandlade
            eller för att förlora livet. Där har arbetet varit koncentrerat.
            Vi kommer att återkomma snart med ännu fler insatser både när
            det gäller direktskydd och boende tillsammans med kommunerna.
          </note>
          <note>
            Det blir också möjligheter för polisen att utfärda besöksförbud
            för bredare grupper än vad det är fråga om i dag. Mer resurser
            till överfallslarm blir det också. Alla de här delarna avgör flickornas
            möjlighet till fria liv.
          </note>
          <note type="speaker">
            Anf. 26 INGER RENÉ (m):
          </note>
          <note>
            Herr talman! Jag börjar med invandrarföreningarna och villkoret
            för att de ska få bidrag. När man talar om en etnisk och språklig
            grund för en förening, som statsrådet har gjort i sitt svar, så
            ligger det nära till hands att tro att det rör sig om invandrarföreningar.
          </note>
          <note>
            Jag satt här och tänkte, och kan nog fundera ut en och annan
            sådan förening som inte är en invandrarförening. Men det finns
            inte många i Sverige med den grunden som inte är det. Det är alltså
            inte egendomligt att man kommer in på det spåret.
          </note>
          <note>
            Debatten kan bli hur lång som helst, för ämnet är så komplext.
            Men jag vill bara nämna det som statsrådet tog upp till sist,
            som gäller skyddet för dessa unga flickor. Om man pratar med kvinnojourerna
            i dag så hör man att den del av deras verksamhet som har ökat
            mest är den del som är relaterad till de unga flickor som behöver
            skydd. Våra kvinnojourer har inte alltid möjlighet att skapa det
            starka skydd och den hjälp som dessa unga flickor behöver när
            det gäller att skydda dem mot sin egen familj. Detta är en väldigt
            stor och komplex fråga.
          </note>
          <note>
            Jag och andra engagerar oss i den här frågan därför att vi tycker
            att regeringen tänker och pratar, men det händer alldeles för
            lite. Jag är helt säker på att vi går åt samma håll, men regeringens
            steg är alltför små och alltför långsamma. De här unga utsatta
            flickorna kan inte vänta, och därför behöver man prata i andra
            ordalag än att man "tänker" och "planerar" och
          </note>
          <note>
            "avser". Man måste "göra" i större utsträckning för att inte
            fler ska fara illa än de som redan har gjort det.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2002/03:180
          </note>
          <note>
            om fri- och rättigheter för flickor från så kallade hederskulturer
          </note>
          <note type="speaker">
            Anf. 27 Statsrådet MONA SAHLIN (s):
          </note>
          <note>
            Herr talman! Marietta de Pourbaix-Lundin har frågat vilka åtgärder
            jag avser vidta för att
          </note>
          <note>
            1. säkerställa ökade kunskaper och kompetens om olika invandrarkulturer
            och invandrarungdomars levnadsvillkor inom bland annat socialtjänsten,
            skolan, polisen och rättsväsendet i övrigt
          </note>
          <note>
            2. säkerställa att det svenska samhället konsekvent och entydigt
            upprätthåller och försvarar mänskliga fri- och rättigheter och
            mäns och kvinnors lika värde också när det gäller flickor och
            kvinnor med ursprung i så kallade hederskulturer samt
          </note>
          <note>
            3. få fram statliga medel för att länsvis skyddat boende ska
            kunna anordnas.
          </note>
          <note>
            Jag delar Marietta de Pourbaix-Lundins uppfattning om vikten
            av ett fortsatt arbete för att förbättra dessa flickors villkor.
            Regeringen har också vidtagit en rad åtgärder för att komma till
            rätta med de brister som uppenbarligen finns. Bland annat har
            länsstyrelserna i de tre storstadslänen på regeringens uppdrag
            kartlagt behovet av skyddat boende och fått medel för att bistå
            kommunerna med att samordna sina insatser på området. Länsstyrelsen
            i Stockholm genomför till exempel fyra utbildningsdagar nu i januari-februari
            som vänder sig just till personal inom socialtjänst, skola, vård,
            polis, domstolsväsende, ungdomsmottagningar och frivilligorganisationer
            som kommer i kontakt med såväl hotade flickor som deras familjer.
          </note>
          <note>
            Integrationsverket har i samarbete med Folkhälsoinstitutet, Socialstyrelsen,
            Skolverket, Ungdomsstyrelsen och Barnombudsmannen på regeringens
            uppdrag redovisat exempel och metoder för att förebygga konflikter
            mellan individ och familj där orsaken kan vara patriarkala normer.
            Regeringen har också gett andra myndigheter uppdrag som rör bland
            annat familjer med ursprung i hederskulturer.
          </note>
          <note>
            Invandrarnas egna organisationer och trossamfund har en viktig
            roll när det gäller det attitydpåverkande arbetet och som länkar
            till majoritetssamhället. Därför ska Samarbetsnämnden för statsbidrag
            till trossamfund, SST, fördjupa dialogen med trossamfunden kring
            frågor som rör kvinnors och barns rättigheter.
          </note>
          <note>
            Insatser måste även riktas direkt till barn och ungdomar, och
            det arbetet sker bäst inom skolans ramar.
          </note>
          <note>
            Skolverket ska ta fram ett referensmaterial om situationen för
            utsatta flickor och pojkar i patriarkalt präglade miljöer. Vidare
            ska verket samverka med andra myndigheter och organisationer för
            kompetensutveckling av skolledare, lärare och personal inom hälsoområdet
            i grundskolan och gymnasieskolan. Det kommer att finnas resurspersoner
            i jämställdhet och genusvetenskap; från år 2004 ska alla kommuner
            ha minst en sådan kvalificerad resursperson.
          </note>
          <note>
            Nationellt råd för kvinnofrid bidrar till ett studiecirkelmaterial
            som ska användas för att ge en bakgrund när det gäller svensk
            lagstiftning, svenska traditioner och processer i kvinnofridsarbetet.
            En skrift om flickors utsatthet ska ingå i materialet samt en
            presentation av de organisationer som arbetar för att stödja flickor
            som söker hjälp och stöd.
          </note>
          <note>
            Slutligen. Det är kommunerna som har det yttersta ansvaret för
            att lösa frågan om skyddat boende för flickor som hotas av sina
            anhöriga. Av många skäl kan det dock vara lämpligt med en samverkan
            mellan olika kommuner och en länsvis samordning av boendet. Regeringen
            har fått in underlag från länsstyrelserna med förslag på åtgärder
            och länsvisa resurser.
          </note>
          <note>
            Den frågan bereds väldigt akut just nu inom Regeringskansliet.
          </note>
          <note type="speaker">
            Anf. 28 MARIETTA DE POURBAIX-LUNDIN (m):
          </note>
          <note>
            Herr talman! Jag vill tacka Mona Sahlin för svaret. Vi får se
            efter debatten om jag också kan känna mig nöjd med alltihop.
          </note>
          <note>
            Det känns som om en del redan har debatterats i den förra interpellationsdebatten.
            Dessa interpellationer går ju egentligen i varandra hur man än
            vänder och vrider på det. Vi hade ju kunnat ha en debatt tillsammans,
            men nu har vi valt att ha dem separat.
          </note>
          <note>
            Det är bra att vi är överens om - och det hörde jag i den förra
            debatten - att det bygger på alla människors lika värde. Det handlar
            om mänskliga fri- och rättigheter.
          </note>
          <note>
            Vi har kanske uttryckt det lite brutalt när vi har sagt att det
            har varit lite tabu att prata om de här frågorna. Det finns vissa
            kulturer som har värderingar som gör att man inte lever upp till
            de mänskliga frioch rättigheter som vi tar för givna. Jag vet
            inte om det är någon form av allmän välvilja eller någon form
            av naivitet som har gjort att man har sopat det här under mattan,
            men man har ju inte hjälpt de här flickorna. De hemska händelser
            som har skett de senaste åren gör att folk har vaknat upp. Det
            har bildats en opinion för att man måste göra något. Jag hoppas
            att det inte bara är en tillfällig opinionsyttring och en tillfällig
            opinionsanpassning utan att man verkligen vill göra något i grunden.
          </note>
          <note>
            Om man förnekar att de här hederskulturerna eller hederstraditionerna,
            vad kan nu vill kalla det, finns eller döljer dem bakom prat om
            svenska talibaner och annat, som en del gör, omöjliggör man faktiskt
            att hitta en lösning på de verkliga problemen. En del av problemen
            beror också på, som sades i den förra debatten, att regeringen
            delvis har misslyckats med sin integrationspolitik, och utanförskapet
            finns, men det är inte hela förklaringen. Där håller jag med Mona
          </note>
          <note>
            Sahlin. Det är inte hela förklaringen, men det ligger en del
            i detta.
          </note>
          <note>
            En del kallar det för att vi har någon form av missriktad kulturtolerans
            i Sverige, för att sammanfatta det jag har beskrivit nu.
          </note>
          <note>
            Nu kommer jag till mina frågor. De handlar väldigt mycket om
            att vi ska hjälpa dessa utsatta flickor.
          </note>
          <note>
            Jag har frågat om man är beredd att se till att de som träffar
            dem och jobbar med dem, jag tänker på skolpersonalen, polisen,
            domstolsväsendet och socialtjänstens olika tjänstemän, får goda
            kunskaper och en bra kompetens på det här området. Jag får ett
            stort antal svar, men jag känner att mycket av det inte är det
            vi behöver. Det finns inga enkla och kortsiktiga lösningar. Det
            är långsiktighet som behövs. Här handlar det mycket om tillfälliga
            saker. Det är projekt, något som pågår nu, någon länsstyrelse
            gör lite här och någon länsstyrelse gör lite där. Jag är ute efter
            att alla de olika personalgrupper som jag räknade upp måste få
            veta sådana här saker i sin grundutbildning.
          </note>
          <note>
            Det är min fråga nu till Mona Sahlin. Det behövs alltså en kontinuitet
            i det här. Det behövs naturligtvis vidareutbildning, men det behövs
            också i grundutbildningen för alla de här olika personalkategorierna.
          </note>
          <note>
            Är statsrådet beredd att göra någonting åt detta? Annars tror
            jag aldrig att vi löser det. Vi kan ha hur många projekt vi vill
            och olika saker som beskrivs i svaret, men vi kommer inte till
            rätta med detta ändå.
          </note>
          <note>
            Sedan hade jag en fråga som handlade om skyddat boende. Det var
            ni inne på i den tidigare interpellationsdebatten. Mona Sahlin
            skriver i svaret att det är en kommunal angelägenhet och att kommunerna
            har det yttersta ansvaret. Det är jag fullt medveten om, men samtidigt
            landar detta i att frågan bereds nu inom
          </note>
          <note>
            Regeringskansliet. Tydligen har regeringen tänkt att ingripa
            på något sätt och göra något i den här frågan.
          </note>
          <note>
            Jag vet inte om jag kan få veta lite mer om detta nu.
          </note>
          <note>
            Kan jag få veta när det kommer? Precis som sades i den tidigare
            interpellationsdebatten har det varit mycket prat men svårt att
            få ett grepp på det riktigt konkreta, och det är det jag är ute
            efter. Därför undrar jag om det kommer något konkret när det gäller
            skyddat boende, och när kommer det i så fall? Jag tycker att tiden
            nästan har runnit ut för en del saker.
          </note>
          <note type="speaker">
            Anf. 29 Statsrådet MONA SAHLIN (s):
          </note>
          <note>
            Herr talman! Jag vill använda lite andra sätt att uttrycka mig
            på. Det har varit en tystnad runt de här flickornas situation.
            Jag har, så ärligt jag har kunnat, sagt att jag också har varit
            del av den tystnaden. Sedan kan vi tvista om varför och hur och
            vad vi ska kalla det. Jag tycker att det är väldigt fel att tala
            om en kulturnaivitet. Det ger ett intryck av att det här handlar
            om att man sätter likhetstecken mellan kultur och etnicitet, och
            därmed frigör sig det svenska samhället från ansvar. Jag hoppas
            att det inte är vad Marietta de Pourbaix-Lundin avser, och det
            tror jag inte heller. Men det har funnits en tystnad runt de här
            flickornas situation. Den tystnaden är nu bruten, och det är inte
            tillfälligt. Jag är övertygad om att den är bruten för alltid.
            De här flickorna finns. Hederstänkandet finns i vårt land. Bara
            det har varit viktigt att säga. De åtgärder som behövs har också
            kommit för att stanna.
          </note>
          <note>
            Från att det har varit en tystnad har vi nu kommit till att regeringen
            blir anklagad för att bara prata.
          </note>
          <note>
            Pratet är ju ett bra sätt att bryta tystnaden. Jag är också trött
            på att höra beskrivningen att det enda vi gör är att åka runt
            och prata. Här har det avsatts resurser, pengar, miljoner. Det
            har getts konkreta uppdrag, och det har skett konkreta förändringar.
            Det handlar verkligen inte om projekt. Det är förändringar i realiteten.
          </note>
          <note>
            Tyvärr räcker inte talartiden till för att gå igenom alla dem.
            För att svara på frågeställningen vill jag säga att kunskap och
            kompetens är avgörande för detta. Där är vi helt överens. Det
            som har skett nu handlar inte om tillfälliga projektförändringar.
            Det har getts konkreta uppdrag och resurser till framför allt
            socialtjänsten, polisen och skolan. Jag tror att vi kan vara överens
            om att dessa har nyckelroller när det gäller att förändra de utsatta
            flickornas situation. De ska också ha möjlighet att nå de vuxna
            som bär upp hederstänkandets värderingar, nämligen ofta föräldrarna.
          </note>
          <note>
            Jag har väldigt lätt att svara ja på den konkreta frågan om detta
            också ska ingå i grundutbildningen.
          </note>
          <note>
            Vi måste lägga in resurser för att de som finns anställda ska
            få kompetens och vidareutbildning. Men inte minst viktigt är att
            detta också måste ingå för de nya på alla de utbildningsområden
            som handlar om detta. Utbildningsdepartementet har också jobbat
            på ett väldigt föredömligt sätt med detta.
          </note>
          <note>
            Vad gäller den andra punkten har kommunerna ansvaret för att
            ta fram ett skyddat boende åt alla i kommunen som har behov av
            ett sådant. Därom är vi alla överens. Men när det gäller de här
            flickorna har det underlag som vi har fått in från länsstyrelsen
            för det första visat att detta inte sker i tillräcklig omfattning.
            Hundratals flickor får varje år inte det stöd och det skydd som
            de har har rätt att kräva.
          </note>
          <note>
            För det andra är det våld som de här flickorna utsätts för lite
            speciellt. En flicka som bor i en pytteliten kommun och inte bara
            är jagad av den man som hon lever ihop med - som ofta sker i samband
            med kvinnovåldet - utan kanske av hela sin familj, kan inte få
            ett skyddat boende i den kommunen. Det ger inget skydd. Alltså
            måste det finnas former för samverkan mellan kommuner också över
            länsgränserna.
          </note>
          <note>
            Det är med detta som regeringens beredningsarbete nu pågår, så
            att vi kan använda våra länsstyrelser både med resurser och med
            konkreta uppdrag för att hjälpa kommunerna att samordna sina insatser.
            Vi vill inte bara prata utan vill också göra något. Vi vill se
            till att den brist som i dag finns när det gäller skyddat boende
            faktiskt i någorlunda stor omfattning blir åtgärdad. Jag hoppas
            kunna lämna besked om detta i varje fall under våren.
          </note>
          <note type="speaker">
            Anf. 30 MARIETTA DE POURBAIX-LUNDIN (m):
          </note>
          <note>
            Herr talman! Jag kan faktiskt känna mig ganska nöjd eftersom
            jag nu fick svar på mina två ytterligare frågor. Det är inte bara
            fråga om vidareutbildningen utan även om grundutbildningen för
            olika personalkategorier som jobbar inom socialtjänsten, polisen
            och skolan. Jag antar att det även gäller för åklagare och domare
            inom domstolsväsendet och så vidare.
          </note>
          <note>
            Det känns väldigt bra, för det är en lite mera långsiktig lösning.
            Det är jag helt överens med Mona Sahlin om.
          </note>
          <note>
            Det var också bra att jag fick ett besked om det skyddade boendet.
            Det är en komplicerad fråga.
          </note>
          <note>
            Kommuner måste, som jag sagt, bland annat byta lägenheter med
            varandra. Det gäller inte bara för de här flickorna utan också
            i andra situationer.
          </note>
          <note>
            Det som gör det lite mer komplicerat är att de här flickorna
            ofta är minderåriga, alltså under 18 år. Jag ska nu fresta Mona
            Sahlin att svara på ännu en fråga.
          </note>
          <note>
            Det finns i socialtjänstlagen en problematik som gör att dessa
            flickor har det väldigt svårt. Om de är utsatta för hot från sin
            egen familj och talar om det för socialtjänsten, ska dess anställda
            enligt vad socialtjänstlagen säger prata med föräldrarna. Det
            blir då en väldig problematik för dessa flickor eftersom det är
            familjen själv som utsätter dem för dessa hot.
          </note>
          <note>
            Jag är medveten om att det här är en jättesvår avvägning, för
            det handlar om familjens integritet och auktoritet. Det får ändå
            ses som positivt att man håller ihop familjen, men i de här situationerna
            hamnar flickorna i en omöjlig sits. De går kanske inte till socialtjänsten,
            och socialtjänsten kanske inte gör någonting alls utan bara lämnar
            ärendet. Det blir väldigt olyckligt.
          </note>
          <note>
            Jag vet att detta inte är Mona Sahlins område, men min fråga
            är ändå: Skulle man kunna tänka sig en liten ändring i socialtjänstlagen?
            Jag tror att de som jobbar med det här känner sig lite pressade
            eftersom de försöker följa lagen och hamnar i denna väldigt konstiga
            situation när de ska kontakta familjen. Det skulle förmodligen
            behövas en ändring i socialtjänstlagen. Jag tror att man när den
            antogs inte var medveten om att dessa situationer skulle kunna
            uppkomma. För tio till tolv år sedan var man bara inte på det
            klara med detta. Som alla säger här har vi vaknat ganska sent
            inför denna problematik.
          </note>
          <note>
            Skulle Mona Sahlin kunna initiera en översyn av socialtjänstlagen
            på den här punkten för att få inskrivet att det finns fall där
            man inte behöver kontakta flickornas egna familjer.
          </note>
          <note type="speaker">
            Anf. 31 Statsrådet MONA SAHLIN (s):
          </note>
          <note>
            Herr talman! Jag vill svara kort och koncist. Den frågeställning
            som Marietta de Pourbaix-Lundin nu tog upp är väldigt viktig.
            I det kunskapsmaterial som regeringen gav Socialstyrelsen i uppdrag
            att ta fram och skicka ut till alla dem i socialtjänsten som kan
            möta de här flickorna framgår det väldigt tydligt att det inte
            är så att socialtjänsten så fort det dyker upp någon som är under
            18 år och säger sig ha problem hemma måste kasta sig över telefonen
            och ringa hem till föräldrarna. Man ska nämligen sätta barnets
            bästa först.
          </note>
          <note>
            Den kunskap och kompetens som man nu måste skaffa sig är i vilka
            situationer det är bäst för flickan att man inte kontaktar familjen
            utan i lugn och ro försöker utreda och hitta bästa möjliga sätt
            att stödja flickan. Man ska då inte som första åtgärd ringa till
            föräldrarna.
          </note>
          <note>
            Enligt de informationer som jag har fått krävs det ingen ändring
            i lagstiftningen utan ett ändrat förhållningssätt, en ny kunskap
            om vad som är innebörden i att alltid sätta barnets bästa först
            och hur det ska appliceras just på de här unga flickornas situation.
            Vi har i detta ett bra exempel på varför kompetens och vidareutbildning
            är så viktig för den personal som är verksam i dag.
          </note>
          <note>
            Med dessa förtecken för ögonen försöker vi i den mån det behövs
            förändra lagar och regler och visa på hur en annan kunskap gör
            att vi kan använda det regelverk som redan finns, till exempel
            meningen om att alltid sätta barnens bästa först. Detta ska förstås
            också vara tillämpligt på de här flickorna.
          </note>
          <note type="speaker">
            Anf. 32 MARIETTA DE POURBAIX-LUNDIN (m):
          </note>
          <note>
            Herr talman! Jag hoppas att det är så som Mona
          </note>
          <note>
            Sahlin säger när det gäller socialtjänstlagen. Jag är inte till
            hundra procent säker på det. Om man inleder någon form av utredning
            ska man underrätta dem som berörs, och det är i så fall föräldrarna
            eller andra nära släktingar som är berörda. Frågan är om det är
            så enkelt att man redan med nuvarande lagstiftning klarar att
            reda ut det här.
          </note>
          <note>
            Men det är bra att man har det här under luppen.
          </note>
          <note>
            Det kan, som jag sagt, hända att man måste göra en lagändring.
            Jag är inte helt säker på att man kan komma ifrån kravet på att
            underrätta dem som berörs
          </note>
          <note>
            - pappan, en bror eller vem det nu kan vara.
          </note>
          <note>
            Jag tycker att den här debatten har varit bra. Vi har fått många
            klarlägganden, och jag tror att vi allihop tillsammans på olika
            sätt kan bidra till att flickor som är utsatta för hot känner
            att vi som bor i Sverige har mänskliga fri- och rättigheter och
            att det är de värderingar som vi har i Sverige som gäller. Jag
            blir själv berörd av dessa hot, som jag tycker är så hemska. Man
            ska aldrig behöva tvivla på att man kan söka hjälp, oavsett om
            det är av polisen, socialen, en lärare eller en kurator. Man ska
            få allt det stöd man behöver, och de som man pratar med ska ha
            kompetens att förstå vad man är utsatt för och inte blunda för
            detta.
          </note>
          <note>
            Jag tror inte att detta är sista gången vi har en debatt om det
            här, och jag hoppas att vi nästa gång har kommit bra mycket längre
            med konkreta åtgärder. Jag ser när det gäller det skyddade boendet
            fram emot de insatser som regeringen är beredd att göra för att
            hjälpa kommunerna. Det här är ingen lätt fråga för kommunerna.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2002/03:173 om finansieringen av utbildningsplatser
            för utländska studenter
          </note>
          <note type="speaker">
            Anf. 33 Utbildningsminister THOMAS ÖSTROS (s):
          </note>
          <note>
            Herr talman! Anne-Marie Pålsson har frågat mig om de utbildningsplatser
            som är avsedda för utländska studenter ska finansieras med ökade
            anslag över den statliga budgeten eller genom färre platser för
            svenska studenter.
          </note>
          <note>
            Sverige är en kunskapsnation med stolta utbildningstraditioner.
            För att befästa denna ställning krävs bland annat omfattande satsningar
            på utbildning på alla nivåer. Under 1990-talets senare del har
            den svenska högskolan byggts ut kraftigt med full finansiering
            av varje utbildningsplats, och andelen ungdomar som påbörjar högskolestudier
            i Sverige senast vid 25 års ålder har ökat från 24 till drygt
            40 %. Därtill kommer ytterligare några procent svenska högskolestuderande
            som studerar utomlands med studiestöd från CSN, samt dessutom
            nybörjare i kvalificerad eftergymnasial yrkesutbildning. Enligt
            Högskoleverkets senaste prognos för de närmaste åren kommer
          </note>
          <note>
            46 % av en årskull att ha påbörjat högskolestudier vid
          </note>
          <note>
            25 års ålder.
          </note>
          <note>
            Enligt Anne-Marie Pålsson är mina ambitioner när det gäller att
            locka utländska studenter till Sverige lovvärda. Men, om jag tolkar
            Anne-Marie Pålsson rätt, är detta lovvärt endast om det inte kostar
            något.
          </note>
          <note>
            Jag delar inte den uppfattningen. Interpellanten ger utryck för
            synsättet att en ökad internationalisering av den högre utbildningen
            gynnar utländska studenter på svenska studenters bekostnad. Därmed
            understöder
          </note>
          <note>
            Anne-Marie Pålsson och Moderaterna internationaliseringsmotståndarna.
            Internationaliseringen av högskolan, till vilken de utländska
            studenterna bidrar, är något positivt, och de utländska studenterna
            är en tillgång som berikar Sveriges undervisnings- och forskningsmiljöer.
            Studenter med erfarenheter av svensk utbildning, svensk kultur
            och svenskt samhällsliv är dessutom goda ambassadörer för Sverige
            och kan utgöra en rekryteringsbas när svenska företag och organisationer
            anställer medarbetare i utlandet.
          </note>
          <note>
            Det Anne-Marie Pålsson främst vänder sig mot är att det finns
            studenter i Sverige från länder utanför
          </note>
          <note>
            EU som kanske kommer från privatekonomiskt starka miljöer och
            som inte stannar i Sverige efter genomgången utbildning. Enligt
            Anne-Marie Pålsson kan dessa lockas hit när Svenska institutet
            på uppdrag av regeringen marknadsför svensk utbildning till utländska
            studenter. Till skillnad från moderaterna är jag inte är beredd
            att verka för en uppdelning av studenterna i EU-medborgare eller
            EES-medborgare å ena sidan och övriga å den andra samt skärpa
            reglerna för de senare. En sådan uppdelning skulle motverka internationaliseringen
            av högskolan och i första hand drabba studenter från länder med
            svagare ekonomi.
          </note>
          <note>
            I september 2001 gav regeringen sin syn på viktiga frågor inom
            den grundläggande högskoleutbildningen i en proposition som fick
            namnet Den öppna högskolan (prop. 2001/02:15). Ett par nyckelord
            som kan karakterisera den propositionen är mångfald och kvalitet.
            Här föreslås åtgärder för att bredda rekryteringen till högskolan,
            öka mångfalden och minska snedrekryteringen, samt förnya pedagogiken
            och öka internationaliseringen. Det står alldeles klart att Moderaterna
            med förslag till avgiftsbeläggning och andra förslag vill verka
            i en helt annan riktning.
          </note>
          <note>
            Uppdragsutbildningen inom högskolan är ett viktigt instrument
            i högskolans samverkan med det omgivande samhället och i strävan
            efter att internationalisera utbildningen. I enlighet med vad
            regeringen aviserade i propositionen Den öppna högskolan gäller
            en ny förordning om uppdragsutbildning vid universitet och högskolor
            från den 1 januari i år. En viktig förändring är att universitet
            och högskolor utan medgivande av regeringen nu har möjlighet att
            bedriva utbildning på uppdrag också av beställare från länder
            utanför det europeiska ekonomiska samarbetsområdet. Härigenom
            bör lärosätena kunna öka antalet utländska studenter och fördjupa
            kontakterna med utländska lärosäten, företag och myndigheter.
            Att informera om denna möjlighet är en del av regeringens uppdrag
            till Svenska institutet att marknadsföra svensk utbildning.
          </note>
          <note>
            För regeringen står inte valet mellan att utbilda svenskar eller
            att utbilda utländska medborgare. Vi vill ha en högskola som är
            öppen mot omvärlden och som rymmer såväl svenska studenter med
            svensk och utländsk bakgrund som utländska studenter.
          </note>
          <note type="speaker">
            Anf. 34 ANNE-MARIE PÅLSSON (m):
          </note>
          <note>
            Herr talman! Utbildningsminister Östros är en klok karl och uttrycker
            sig väl. Hade det inte varit så att jag alldeles nyligen hade
            varit i kontakt med forsknings- och universitetsvärlden hade jag
            nästan kunnat tro att det utbildningsministern sade var sant.
          </note>
          <note>
            Nu har jag sådan tur att jag för bara några dagar sedan som sagt
            kom i kontakt ånyo med forskningsvärlden, som jag för övrigt inte
            helt och hållet har lämnat trots mitt uppdrag här i riksdagen,
            och då blev jag påmind om att innehållet i denna interpellation
            inte saknar relevans.
          </note>
          <note>
            Ty jag fick på nytt bekräftat att visst är det så att intresset
            från de utländska studenterna har vuxit, framför allt om vi talar
            om de studenter som kommer från länder utanför EES- och EU-området.
            Det är nu så pass stort att man ser att det kan inkräkta på de
            svenska studenternas möjligheter att tillgodogöra sig och komma
            i åtnjutande av svensk utbildning.
          </note>
          <note>
            Min fråga var följande, och jag ska läsa upp den, därför att
            det är viktigt att konstatera att svaret också anknyter till frågan:
            "Ska de utbildningsplatser som är avsedda för utländska studenter
            finansieras med ökade anslag över den statliga budgeten eller
            genom färre platser för svenska studenter?" Jag utgår ifrån att
            utbildningsministern inte har för avsikt att finansiera detta
            via avgifter från de utländska studenterna.
          </note>
          <note>
            Vilket svar fick jag då? Ja, dessvärre var väl svaret snarast
            att betrakta som goddag-yxskaft: "För regeringen står inte valet
            mellan att utbilda svenskar eller att utbilda utländska medborgare.
            Vi vill ha en högskola som är öppen mot omvärlden och som rymmer
            såväl svenska studenter med svensk och utländsk bakgrund som utländska
            studenter." Ja visst!
          </note>
          <note>
            Men det är väl ingen som har invänt mot detta? Frågan är ju:
            Hur ska detta finansieras?
          </note>
          <note>
            Herr talman! En ekonom som åtnjuter en betydande aktning över
            hela forskarvärlden, Milton Friedman, konstaterade att: There
            is no such thing as a free lunch, det vill säga allting är förenat
            med kostnader.
          </note>
          <note>
            Ånyo blir alltså min fråga: Hur ska utbildningsplatserna för
            de utländska studenterna finansieras?
          </note>
          <note>
            Ska man ta ökade anslag över budgeten, det vill säga ensamstående
            mamman i Kiruna, anställd inom vårdsektorn med besvärande små
            ekonomiska marginaler:
          </note>
          <note>
            Ska denna kvinna betala detta tillsammans med alla andra över
            budgeten? Eller ska det helt enkelt betalas så att antalet platser
            som står till förfogande för de svenska studenterna minskar?
          </note>
          <note>
            Jag skulle vilja ha ett svar på denna min fråga. Jag tycker nämligen
            att detta är angeläget. Jag får ånyo hänvisa till den diskussion
            jag hade förra veckan. Det är nämligen så att vad man uppfattar
            från utbildningsoch forskningsvärlden är att undanträngningseffekten
            redan är här, så att svenska studenter trängs undan från utbildningar.
            De trängs inte undan från svensk utbildning utan till utbildning
            i Sverige som kanske inte håller riktigt den kvalitet som man
            hade tänkt sig.
          </note>
          <note>
            Man trängs undan från utbildning vid Handelshögskolan i Göteborg
            till utbildning vid de regionala högskolorna till exempel.
          </note>
          <note>
            Herr talman! Jag vore tacksam om jag fick ett svar från utbildningsministern:
            Hur ska finansieringen se ut?
          </note>
          <note type="speaker">
            Anf. 35 Utbildningsminister THOMAS ÖSTROS (s):
          </note>
          <note>
            Herr talman! Det låter lovande om vi kan få en diskussion där
            vi hänvisar till nationalekonomiska auktoriteter!
          </note>
          <note>
            Det handlar om en investering för Sverige. Vi uppmuntrar våra
            ungdomar, från barnsben och framåt: Fundera gärna på att ge er
            ut i världen! Vi låter våra lärare, våra studiemedelssystem och
            andra saker uppmuntra unga människor med svensk bakgrund att ge
            sig ut och studera. Och vi har varit ganska lyckosamma. Ungefär
            30 000 svenska studenter per år ger sig av ut i världen, de allra
            flesta inom EU, men alltfler till andra delar av världen. Det
            är ett stort svenskt universitet ute i världen. Det är någonting
            väldigt positivt. Det vore väldigt märkligt att säga att vi då
            inte skulle vilja parallellt med detta se till att våra universitet
            och högskolor också berikas av människor som kommer från omvärlden.
          </note>
          <note>
            Jag ser det som en väldigt viktig insats för att stärka också
            universitetens kvalitet och utbildningens kvalitet. Forskningen
            är sedan länge internationaliserad. Framgångsrik forskning är
            internationell. Men utbildningen behöver också bli alltmer internationaliserad
            för att vi ska ha toppkvalitet i Sverige.
          </note>
          <note>
            Det är av ett viktigt nationellt intresse att vi också ser till
            att människor kommer hit, får en uppfattning om och fattar tycke
            för Sverige. En del av dem kommer också att stanna kvar i Sverige
            och göra arbetsinsatser här. Andra kommer att åka tillbaka till
            sina hemländer, men där ha med sig en förhoppningsvis positiv
            bild av Sverige. Det här är en strategi som är viktig för regeringen
            i vår målsättning att bli världens bäst internationaliserade land.
            Då är studentutbyte och unga människors rörlighet alldeles central.
          </note>
          <note>
            Mot detta står Anne-Marie Pålssons uppfattning att det här är
            en kostnad som omedelbart måste reduceras. Vi har under min period
            som utbildningsminister satsat över 6 miljarder i högre utbildning
            och studiemedel för alltfler studenter. Det har varit en stor
            framgång. Vi har mycket dramatiskt ökat andelen svenska studenter
            som kommer vidare. Vi har också haft råd att ta emot fler utländska
            studenter. Det är positivt.
          </note>
          <note>
            Anne-Marie Pålsson har ju en annan argumentation som gäller detta
            där man anar att vi borde ta ut avgifter av utländska studenter.
            Att Anne-Marie Pålsson tycker det förstår jag, för Anne-Marie
            Pålsson har ju också uppfattningen att vi borde ta ut avgifter
            av svenska studenter. Hon har ju vältaligt och naturligtvis ekonomiskt
            oantastligt argumenterat för att man i princip skulle kunna ha
            avgifter för högre utbildning.
          </note>
          <note>
            20 000 kr, tror jag att Anne-Marie Pålsson har föreslagit. Ja,
            men vad händer då? Ja, vi får en ökad social snedrekrytering.
            Vi får alltfler, också av svenska studenter, som i stället för
            att som nu lockas till högskolan avskräcks från att ta sig dit.
            Vi kommer att få studenter som blir alltmer beroende av föräldrarnas
            ekonomi och därmed också föräldrarnas beslut om vad ungdomarna
            ska göra. Vi får en helt ny syn på utbildning som en social rättighet
            och som något som kan driva jämlikhet och frihet för alla i samhället.
            Det är Anne-Marie Pålssons uppfattning.
          </note>
          <note>
            Jag har i flera debatter i den här kammaren varnat för att om
            man börjar införa avgifter för studenter som kommer från länder
            utanför EES-området så kommer detta att vara en murbräcka som
            till slut driver fram avgifter för också svenska studenter. För
            hur ska vi skilja på dem som kommer från länder utanför EU-området
            och dem som kommer från länder i EU-området? Det handlar om när
            vi ska säga:
          </note>
          <note>
            "Nu har du varit i Sverige tillräckligt länge för att få en avgiftsfri
            utbildning" eller "du ska betala fullt ut".
          </note>
          <note>
            Det kommer till slut att leda till att vi också tar ut avgifter
            för svenska studenter. Det är något som
          </note>
          <note>
            Anne-Marie Pålsson vältaligt har argumenterat för och som jag
            tror att det finns ett stöd för i det moderata partiet.
          </note>
          <note>
            Jag är helt emot en sådan utveckling. Utbildning ska vara avgiftsfri.
          </note>
          <note type="speaker">
            Anf. 36 ANNE-MARIE PÅLSSON (m):
          </note>
          <note>
            Herr talman! Jag tycker att det är lämpligt att vi diskuterar
            det som interpellationen rör. Om det inte räcker kan jag diskutera
            det som Moderata samlingspartiet står för i den här kammaren.
            Mina egna idéer och det jag har skrivit innan jag kandiderade
            till riksdagen diskuterar jag gärna, men inte här i kammaren.
          </note>
          <note>
            Jag kan gärna välja ett annat forum för det, om så skulle vara
            önskvärt. Därför ämnar jag inte diskutera den typen av frågor
            i dag.
          </note>
          <note>
            Visst är det viktigt att lämna landet och studera i andra länder.
            Jag har själv gjort det. Under mitten av
          </note>
          <note>
            70-talet tillbringade jag ett par år i Amerika. Visst känner
            jag till internationaliseringen. Inte minst de amerikanska universiteten
            är extremt internationella.
          </note>
          <note>
            Där fanns folk från världens alla hörn. Det var fantastiskt.
            Men det var något konstigt; de betalade för det.
          </note>
          <note>
            Vissa betalade ur egen plånbok. Andra betalade genom stipendier
            som de fått av den amerikanska staten eller den svenska staten.
            Trots att de amerikanska universiteten i dag är dyrare än de var
            på min tid vimlar det fortfarande av utländska studenter.
          </note>
          <note>
            Uppenbarligen är det inte avgiften som förhindrar en internationalisering.
            Det måste vara någonting annat.
          </note>
          <note>
            Det argument som utbildningsministern för fram här köper jag
            inte. Jag tycker att det är ett billigt argument som inte alls
            håller om man betraktar det närmare. Bättre upp, skulle jag vilja
            föreslå.
          </note>
          <note>
            Jag återkommer med en åsnas envishet till denna min grunduppfattning
            när det gäller synen på avgifter: Saker och ting kostar. Någon
            ska betala. Det är inte gratis. Det svar jag har fått från utbildningsministern
            är att svenska skattebetalare ska betala. Har vi lite tur får
            vi tillbaka någonting i slutändan i det att den utländska studenten
            stannar kvar i Sverige och betalar skatt, men det är bara om vi
            har tur. Jag uppfattar svaret på det viset, och det är intressant.
          </note>
          <note>
            Jag kan referera till hur utländska studenter kan se på det,
            ånyo ett verkligt fall från ett av våra svenska lärosäten. Det
            kom hit en utländsk student - som till och med kan ha varit från
            Kina - som var oerhört fascinerad över att högre utbildning var
            gratis. Studenten frågade gång på gång: Är utbildningen verkligen
            gratis? Ni kan väl inte mena detta. Det kommer väl snart en faktura.
          </note>
          <note>
            Det kom ingen faktura. Vad som däremot smög sig in i tanken på
            den här studenten och också många andra studenter var att när
            någonting är gratis kan det väl inte vara så bra. Det är en aspekt
            som kan vara värd att beakta i sammanhanget. Om det enda argumentet
            vi har när vi marknadsför utbildning utomlands är att den är gratis
            är jag inte säker på att man uppfattar att det är så bra som utbildningsministern
            vill göra gällande.
          </note>
          <note>
            Dessutom vill jag erinra om en sak. Jag har här talat om avgifter
            för studenter som kommer från länder utanför EU och EES-området.
            Inom detta område gäller andra regler som jag inte i någon mening
            har ifrågasatt. Jag har inte tagit upp dem i interpellationen.
            Att vi skulle ta ut avgifter av studenter utanför detta område
            är inte ett dugg konstigt. Tvärtom verkar utvecklingen gå i den
            riktningen. I England har
          </note>
          <note>
            Blair infört avgifter för högre utbildning, även för engelska
            studenter. I Amerika finns det, i Kanada, i
          </note>
          <note>
            Australien - ja, till och med i Kina finns det och uppfattas
            som något mycket rimligt. Jag har väldigt svårt att förstå varför
            vi i Sverige skulle gå i förväg genom att göra det avgiftsfritt
            för människor som kommer från länder utanför vårt utbytesområde.
          </note>
          <note type="speaker">
            Anf. 37 Utbildningsminister THOMAS ÖSTROS (s):
          </note>
          <note>
            Herr talman! Anne-Marie Pålsson vill inte diskutera sin egen
            uppfattning. Men den går inte att komma ifrån. Jag tror att huvudmotivet
            för din argumentation för att nu införa avgifter för en del av
            studenterna är din grunduppfattning att också svenska studenter
            bör betala avgifter. Den är välkänd. Den driver du inom Moderaterna,
            Anne-Marie Pålsson. Jag vet att många andra moderater också gör
            det, till exempel
          </note>
          <note>
            Moderata studentförbundet. Den frågan måste upp på bordet och
            inte smusslas undan som om det vore en fråga som vi inte tar på
            allvar. Jag tror att du tar den på allvar. Det är nämligen ett
            hot som är högst reellt.
          </note>
          <note>
            Anne-Marie Pålsson diskuterade England som har infört avgifter.
            Skottland tog ett annat beslut. Det engelska beslutet har varit
            oerhört kontroversiellt.
          </note>
          <note>
            Den engelska regeringen har varit tvungen att förändra sitt beslut
            på grund av att man genast såg att det fick effekter i form av
            social snedrekrytering och att människor protesterade, inte minst
            studenterna. Också oroliga föräldrar protesterade, som ser risken
            för att deras barn inte kommer att få en högre utbildning.
          </note>
          <note>
            Det är en stor och viktig fråga, både en frihets- och en jämlikhetsfråga.
          </note>
          <note>
            De nordiska länderna - Danmark, Sverige och
          </note>
          <note>
            Finland - vi håller fast vid vår idé om att det faktiskt är ett
            modernt sätt att arbeta med utbildning. I Tyskland är det också
            avgiftsfritt. Men vi ser att länder som England och Österrike
            har valt att införa avgifter. Vi ser att det växer som opinion
            bland högerkrafterna i Sverige. Det är någonting som vi måste
            sätta stopp för, även när det gäller utländska studenter.
          </note>
          <note>
            Hur tänker sig Anne-Marie Pålsson att det ska fungera i relation
            till Baltikum till exempel? Nu är de länderna på väg in som medlemmar.
            Men om Anne-
          </note>
          <note>
            Marie Pålsson hade fått som hon hade velat för ett par år sedan
            hade en baltisk student - en student från
          </note>
          <note>
            Litauen under knapra omständigheter, med en genomsnittsinkomst
            som ligger väldigt lågt jämfört med den svenska - inte haft en
            chans att studera på en svensk högskola. Vill vi inte det? Vill
            vi inte ha baltiska studenter i våra högskolor? Det är ju länder
            som vi ska samarbeta med mycket nära och leva tillsammans med.
            Tror vi inte att det i själva verket är en fördel för oss om vi
            ser fler av studenterna från länderna kring Östersjön komma till
            Sverige?
          </note>
          <note>
            Det är en investering för oss, i vår utveckling och våra kontakter
            med omvärlden. Se på forskarutbildningen! Vi har en stor andel
            utländska studerande inom forskarutbildning, inte minst inom medicinsk
            forskning. Högskoleverket har tittat på vad som händer med de
            studenterna när de har tagit doktorsexamen. Många stannar kvar
            i Sverige. De har investerat i sin utbildning i Sverige, fattat
            tycke för Sverige och vill fortsätta göra stora insatser i Sverige
            och för
          </note>
          <note>
            Sverige. Det är ju fantastiskt, en brain gain som vi får genom
            vår öppna attityd till omvärlden.
          </note>
          <note>
            Det är sättet att angripa internationaliseringen, att frimodigt
            uppmuntra våra ungdomar att ge sig ut i världen och inte vara
            rädda för det. Det är ofta debatt i Sverige om att begåvningarna
            sticker och att bara vi andra, genomsnittliga, blir kvar. Man
            ska frimodigt uppmuntra våra ungdomar att ge sig ut men också
            vara öppen för att ta emot. Det är ett sätt att vara framgångsrik
            i en värld som präglas alltmer av kontakter över nationsgränserna.
          </note>
          <note>
            Anne-Marie Pålsson vill föra in en murbräcka i det svenska systemet
            genom att börja ta ut avgifter för utländska studenter för att
            man sedan ska upptäcka att det inte går att hålla emot att också
            ta avgifter av svenska studenter. Det är ännu inte alla moderaters
            uppfattning. Men jag har en känsla av att den växer inom Moderata
            samlingspartiet. Därmed har vi för första gången på mycket länge
            en situation i Sverige som blir klockren i vägvalet: Avgiftsfria
            studier eller avgifter för våra studenter, ökad social snedrekrytering
            eller en öppen högskola som tar emot nya grupper och nya människor,
            en utbildning som leder till ökad jämlikhet eller ett samhälle
            som präglas av allt större klyftor. Där står vägvalet.
          </note>
          <note type="speaker">
            Anf. 38 ANNE-MARIE PÅLSSON (m):
          </note>
          <note>
            Herr talman! Jag inledde den här debatten med att konstatera
            att utbildningsminister Östros är en klok karl. Han kanske inte
            är så klok ändå. Det var ett förfärligt tjatande.
          </note>
          <note>
            Jag har sagt att jag inte vill diskutera min privata uppfattning,
            som jag har drivit innan jag kandiderade till riksdagen, under
            en debatt om en interpellation där jag inte har berört den typen
            av frågor. Låt oss ta det någon annan gång. Jag ställer gärna
            upp. Nu har utbildningsministern tjatat om denna min uppfattning
            gång på gång. Jag ämnar inte gå vidare i frågan här och nu.
          </note>
          <note>
            Dessutom får vi, i det parti jag företräder, faktiskt ibland
            tycka saker som partiet inte tycker. Denna min uppfattning i utbildningsfrågan
            delas icke av partiet, det kan jag garantera dig.
          </note>
          <note>
            Vi har fått höra att om det hade varit förenat med kostnader
            för en student utanför EU-området att studera i Sverige, så hade
            ingen kommit hit. I detta andas utbildningsministern en uppfattning
            om att människor som bor utanför EU-området är fattiga och inte
            har råd att skicka sina barn hit för att studera.
          </note>
          <note>
            Det är alltså fullständigt felaktigt. Det finns en förskräcklig
            massa förmögna människor i Baltikum,
          </note>
          <note>
            Indien, Sydamerika, Kina och annorstädes i världen, och för dem
            hade det inte inneburit några större uppoffringar att betala de
            avgifter som kanske kunde varit rimliga att ta ut av dessa studenter.
          </note>
          <note>
            Dessutom står en annan möjlighet till buds för studenter som
            vill åka till Amerika. Det finns något som heter stipendier, vilket
            betyder att en begåvad individ som saknar de privata ekonomiska
            förutsättningarna för att kunna studera kan få stipendier för
            detta. Vi hade mycket väl kunnat ha ett sådant system i Sverige.
            Det hade inneburit att de som kan och vill, men inte har den ekonomiska
            förmågan, ändå är välkomna. De som kan och vill, och som har den
            egna ekonomiska förmågan, får betala själva, men är också välkomna.
          </note>
          <note>
            På så sätt behöver den ensamstående mamman i
          </note>
          <note>
            Haparanda eller Kiruna inte använda sina skattepengar för att
            finansiera detta.
          </note>
          <note type="speaker">
            Anf. 39 Utbildningsminister THOMAS ÖSTROS (s):
          </note>
          <note>
            Herr talman! Precis den argumentationen har man försökt föra
            när man har infört avgifter för sina egna studenter. Man har frågat
            sig: Är det verkligen vettigt att den familj som inte har barn
            på högskolan är med och finansierar högskoleutbildning? Precis
            det argumentet brukar Anne-Marie Pålsson använda när hon propagerar
            för avgifter i den svenska högskolan.
          </note>
          <note>
            Detta vill hon inte prata om, men vi känner alla till att hon
            tycker så.
          </note>
          <note>
            Det handlar om något helt annat. Det är fråga om ett samhällsintresse,
            ett gemensamt intresse. En ekonom skulle säga att här finns starka
            positiva externaliteter, det vill säga att vi gemensamt kan se
            till att undanröja hinder för studier. Det blir bra för oss alla,
            även för den familj som för tillfället inte har något av sina
            barn och ungdomar i högre utbildning. Det driver samhällsutvecklingen
            framåt, ökar tillväxten, ökar välståndet och stärker det kulturella
            klimatet i landet.
          </note>
          <note>
            Anne-Marie Pålsson vill använda en murbräcka för att försöka
            införa avgifter också för svenska studenter. Men hon glömmer att
            när vi talar om gruppen studenter från områden utanför EU är det
            fråga om en mycket liten grupp på våra svenska universitet och
            högskolor. Den stora gruppen av utländska studenter kommer från
            den europeiska unionen, och där är vårt regelverk och vår gemensamma
            överenskommelse glasklar: Vi får inte, och kan inte, behandla
            en EU-
          </note>
          <note>
            student på något annat sätt än en svensk student. Det innebär
            att om vi väljer att ha avgiftsfri utbildning blir den avgiftsfri
            också för den utländska student som kommer hit. Alternativet är
            förskräckande, nämligen att följa Anne-Marie Pålssons recept och
            införa avgifter också för svenska studenter.
          </note>
          <note>
            Att vara bäst internationaliserad innebär att vara offensiv också
            i internationaliseringsfrågorna. Vi ska inte bara se det som ok
            som läggs på oss utifrån, utan att vi kan skapa en strategi för
            hur vi ska vara framgångsrika i en global värld. Då är studentutbyte
            en viktig ingrediens.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2002/03:172 om ungdomars idrottande
            och kulturella skapande
          </note>
          <note>
            Anf. 40 Statsrådet LENA HALLEN-
          </note>
          <note>
            GREN (s):
          </note>
          <note>
            Herr talman! Lena Adelsohn Liljeroth har frågat mig om jag är
            beredd att se till att samhällets ungdomssatsningar - inte minst
            vad gäller skatter och sociala avgifter - utformas på sådant sätt
            att ungdomars kulturella skapande likställs med det regelverk
            som gäller idrotten.
          </note>
          <note>
            Jag anser att ungdomars eget engagemang i föreningsliv och fritidsverksamheter
            måste erbjudas goda villkor, oavsett om det handlar om idrott,
            kultur eller annat. Att stöden till olika verksamheter ska vara
            rättvisa är självklart. Att de ska vara jämställda är givet. Jag
            tror också att det återstår en del att göra, även för oss i regeringen.
            Det är positivt att Lena
          </note>
          <note>
            Adelsohn Liljeroth visar intresse för dylika ungdomsfrågor. Moderaterna
            har länge visat svalt intresse för ungdomars villkor, men en omsvängning
            av politiken är välkommen.
          </note>
          <note>
            Lena Adelsohn Liljeroth tar upp ideella idrottsföreningars undantag
            från sociala avgifter vid ersättningar till idrottsutövare. Jag
            har förståelse för att undantaget upplevs orättvist av andra föreningar.
          </note>
          <note>
            Undantaget har också genom det nya pensionssystemet fått en större
            betydelse för individens framtida pensioner än då det infördes.
            Jag anser att undantaget bör ingå i den kartläggning som regeringen
            aviserade i demokratipropositionen Demokrati för det nya seklet
            (prop. 2001/02:80) om den lagstiftning som påverkar ideella föreningar.
          </note>
          <note>
            Frikostiga skattesystem och slopade sociala avgifter, som Lena
            Adelsohn Liljeroth intresserar sig för, är ett sätt att skapa
            bättre villkor för ungdomars kulturella skapande. Själv tror jag
            att det finns flera vägar att gå.
          </note>
          <note>
            Regeringen har gett ungdomsorganisationerna en ökad andel av
            överskottet från Svenska Spel. På det sättet har bara i år drygt
            85 miljoner kronor lagts till de 73,5 miljoner som fördelas genom
            det ordinarie statsbidragssystemet. En avsevärd del av tillskottet
            används till kulturverksamheter som unga själva initierar. Även
            organisationer och verksamhetsformer som inte passar in i de ordinarie
            statsbidragsmallarna kan ta del av tillskottet.
          </note>
          <note>
            Sedan 1999 har sammanlagt 20 miljoner kronor avsatts ur Allmänna
            arvsfonden till ungdomars egna kulturverksamheter. Pengarna har
            öronmärkts till lokala aktiviteter där ungdomar utvecklar sina
            egna kulturella uttryck.
          </note>
          <note>
            10 miljoner kronor ska i år fördelas till ickestatliga kulturlokaler
            och 26,5 miljoner till allmänna samlingslokaler.
          </note>
          <note>
            Men allt handlar inte bara om pengar. De nationella uppdragen
            inom ungdomskultur, barn- och ungdomsteater och film innebär en
            kraftig satsning på spridning av erfarenheter och kunskaper om
            ungdomskulturen. Ungdomsstyrelsen arbetar också mycket aktivt
            med informations- och rådgivningsverksamhet för föreningslivet
            och kommuner om hur man skapar mer utrymme för ungdomars egna
            kulturaktiviteter.
          </note>
          <note>
            Jag vill avsluta med att säga att jag också är upprörd över att
            flickors fritidsaktiviteter ofta ges sämre ekonomiska villkor
            än pojkars. Jämställdhet även i det avseendet är en mycket stark
            prioritering för regeringen. Ett av syftena med den så kallade
            idrottsmiljarden, som Lena Adelsohn Liljeroth nämner, är just
            att mer medel ska satsas på flickidrotten. Vad gäller de kommunala
            stöden till anläggningar och verksamheter, som står för merparten
            av det sammanlagda offentliga ekonomiska stödet till föreningslivet,
            kan regeringen inte direkt påverka dem.
          </note>
          <note>
            Men som person och politiker vill jag gärna samarbeta med Lena
            Adelsohn Liljeroth för en bättre jämställdhet även där.
          </note>
          <note type="speaker">
            Anf. 41 LENA ADELSOHN LILJEROTH (m):
          </note>
          <note>
            Herr talman! Jag vill först tacka ungdomsministern för de vänliga
            orden. Jag tror också att vi kan samarbeta för jämställdhet och
            mer rättvisa villkor för olika verksamheter som vänder sig till
            unga människor, framför allt till dem som kanske inte har rätt
            kontakter eller så god ekonomi.
          </note>
          <note>
            Jag är också opolitisk nog att se fördelarna med samarbete. Debatt
            är bra, det är kul och det är nödvändigt, men prestige blockerar.
            Jag är inte särskilt prestigefylld, och jag hoppas att ungdomsministern
            inte heller är det.
          </note>
          <note>
            Jag vill bara ge en liten kommentar till det som sades om det
            moderata engagemanget för ungdomars villkor. Svalt kallar ungdomsministern
            det. Min erfarenhet, efter att ha varit aktiv moderat i över 30
            år, är inte att det är svalt, men att moderater generellt sett
            är skeptiska till centraliserad makt och generella lösningar.
            Det gäller till exempel den roll som Ungdomsstyrelsen har. Däremot
            vill jag och mina nya moderata kolleger i kulturutskottet utveckla
            den moderata kultursynen, och framför allt ungdomssynen, och jag
            tror att vi kommer att få anledning att också prata om det en
            annan gång.
          </note>
          <note>
            Nu gäller det dock de ojämlika villkoren för ungdomsledarna inom
            å ena sidan idrotten och å andra sidan dans, musik, teater och
            andra kulturella verksamheter. Ungdomsministern säger sig ha förståelse
            för att undantaget upplevs som orättvist, alltså att idrottsorganisationer
            inte behöver betala sociala avgifter till sina ledare för löner
            eller ersättningar upp till ett halvt basbelopp, vilket däremot
            en mängd invandrarorganisationer, kyrkliga föreningar, Aktiv
          </note>
          <note>
            Ungdom, Unga Örnar, Vi Unga med flera får göra.
          </note>
          <note>
            Det är inte konstigt om det upplevs så för det är orättvist.
          </note>
          <note>
            Min poäng är kanske inte i första hand att vi ska slopa undantaget
            för idrottsrörelsen, vilket regeringens finansminister förmodligen
            skulle rynka på näsan åt, utan att påpeka att samma villkor ska
            gälla för idrottsorganisationer som för de ungdomsverksamheter
            som framför allt erbjuder kulturella aktiviteter.
          </note>
          <note>
            En utjämning var faktiskt på gång under den senaste borgerliga
            regeringen genom en proposition från
          </note>
          <note>
            Civildepartementet, 1993/94:100 bilaga 14, för att vara exakt.
            Frågan hade då utretts av den förre landshövdingen Jan-Erik Wikström.
          </note>
          <note>
            Men förändringen hann aldrig träda i kraft. Socialdemokraterna
            valde att inte göra någon förändring av de ojämlika villkoren
            som skulle gynna ungdomskulturen. Jag har hört att regeln kallades
            lex Westblom efter en tränare i Frölunda Hockey. Föreningen hade
            inte betalt sociala avgifter för honom. Det visade sig sedan att
            hela idrottsrörelsen i stort sett hade agerat på samma vis. Detta
            var på 70-talet. Den dåvarande regeringen fick kalla fötter och
            snickrade snabbt ihop en lag som passade idrottsrörelsen.
          </note>
          <note>
            Jag står inte här för att förtala idrotten. Tvärtom vill jag
            gärna att idrotten blir ännu viktigare för de unga liksom eget
            kulturutövande som dans, teater, måleri eller vad det nu må vara.
            Föreningslivet är oerhört viktigt inte bara för kropp och själ
            utan också för den demokratiska skolningen. Men villkoren måste
            bli mer lika. Det gäller sponsringsregler likväl som skatteregler.
          </note>
          <note>
            Varför är det i det här fallet skillnad på fotboll och dans eller
            boxning och teater när det gäller ungdomars fritid? Förresten
            är just dansen extra intressant.
          </note>
          <note>
            Danssportförbundet är medlem i Riksidrottsförbundet och slipper
            därmed betala sociala avgifter på ersättningar på upp till ett
            halvt basbelopp för sina ledare.
          </note>
          <note>
            Men för till exempel Aktiv Ungdom, vars verksamhet till en tredjedel
            är dans och har verksamhet för flickor, gäller andra regler. De
            måste betala från 0 kr. Det kan bli väldigt mycket pengar för
            en liten förening.
          </note>
          <note>
            Jag är nyfiken på en del av ungdomsministerns svar. Det sades
            något som jag inte riktigt begrep.
          </note>
          <note>
            Undantaget ska ingå i den kartläggning som regeringen aviserade
            i demokratipropositionen. Innebär det att en förändring är på
            gång i den riktning jag önskar?
          </note>
          <note type="speaker">
            Anf. 42 BIRGITTA SELLÉN (c):
          </note>
          <note>
            Herr talman! Det är viktiga frågor som Lena
          </note>
          <note>
            Adelsohn Liljeroth lyfter i sin interpellation till ungdomsministern.
            Det är bra att ungdomsministern säger att det är självklart att
            stöden ska vara rättvisa.
          </note>
          <note>
            Vi är tydligen ganska många som är överens om det, och det känns
            väldigt bra.
          </note>
          <note>
            Vi i Centerpartiet har länge protesterat mot de orättvisa regler
            som finns. Vi skriver i vår kulturmotion att alla ungdomar inte
            är intresserade av idrott.
          </note>
          <note>
            Många andra organisationer har också verksamheter som bidrar
            till barns och ungdomars goda uppväxtförhållanden. Det gäller
            exempelvis Förbundet Vi
          </note>
          <note>
            Unga, Sveriges 4 H-gårdar, scoutrörelsen, kyrkliga ungdomsverksamheter
            och fler, som även Lena Adelsohn Liljeroth tog upp.
          </note>
          <note>
            Detta är viktiga organisationer som inte har samma ekonomiska
            förutsättningar som idrottsrörelsen för sin verksamhet. Det är
            en orättvisa som bör uppmärksammas och ändras. Om samma regler
            gällde för alla ideella kultur- och ungdomsorganisationer skulle
            det dessutom kunna skapas många fler sommarjobb för unga människor
            som lägerledare, hjälpledare vid
          </note>
          <note>
            4 H-gårdar och medhjälpare i andra sammanhang.
          </note>
          <note>
            Man skulle också kunna ge fler barn och ungdomar kontakt med
            just skapande kulturverksamhet på ett naturligt sätt.
          </note>
          <note>
            Samma regler och ekonomiska förutsättningar bör gälla för alla
            ideella kultur- och ungdomsorganisationer. Jag hoppas att det
            kommer i den utredning som ungdomsministern hänvisar till. Det
            bör ligga i målsättningen för regeringens arbete inte minst med
            tanke på kulturministerns kulturdeklaration, om man nu ska säga
            så, strax efter jul. I den talar hon väldigt mycket om vikten
            av kultur. Jag hoppas att hela regeringen stöder kulturministerns
            tankar om hur viktig kulturen är och att alla ska kunna nås av
            den. Vi vet också att det framför allt är många flickor som är
            intresserade.
          </note>
          <note>
            Ungdomsministern hänvisar bland annat till Ungdomsstyrelsens
            information och rådgivning i svaret på interpellationen. Den är
            i och för sig bra men ändå inte tillräcklig. Det tar alldeles
            för lång tid i de flesta fall innan någonting händer när ungdomar
            har sökt pengar till någon aktivitet. Det kan ta upp till ett
            år.
          </note>
          <note>
            Vid det laget har en ungdom nästan glömt bort vad det var man
            önskade pengar till.
          </note>
          <note>
            Ungdomsministern säger att flickors fritidsaktiviteter ges sämre
            ekonomiska villkor och håller alltså där med interpellanten. Det
            ställer jag också upp på, för så är det verkligen. Det har vi
            i Centerpartiet uppmärksammat. Vi vill förbättra läget med våra
          </note>
          <note>
            KUL-miljoner. Våra KUL-miljoner ska gå även till föreningslösa
            ungdomar. Vår målsättning är att det ska kunna bli 1 miljon till
            varje kommun oavsett storlek. Stockholm får alltså 1 miljon och
            Arjeplog får 1 miljon. Det är på grund av att Stockholm har ett
            sådant stort utbud medan Arjeplog inte har det. Det är förklaringen
            till våra KUL-miljoner.
          </note>
          <note>
            Flickorna är inte i lika stor utsträckning som pojkar delaktiga
            i idrott enligt en utredning som Riksidrottsförbundet har gjort.
            Det gör också att de inte heller bli tillfrågade i samma utsträckning
            som pojkar om de till exempel vill bli ledare. Den möjligheten
            tror jag skulle öka betydligt om det ges samma förutsättningar
            och det är samma skatteregler och samma sociala avgifter för verksamhet
            i alla ideella ungdoms- och kulturorganisationer. Många flickor
            är gärna ledare inom teater, dans och musik.
          </note>
          <note type="speaker">
            Anf. 43 Statsrådet LENA HALLENGREN (s):
          </note>
          <note>
            Herr talman! För min del handlar det inte heller om att vara
            prestigefylld på något sätt i frågan om ungas möjlighet att utöva
            kultur, idrott eller skapande i den mening de själva vill. Men
            jag måste ändå ställa mig lite frågande till Moderaternas ungdomspolitik.
          </note>
          <note>
            Lena Adelsohn Liljeroth må ha väldigt goda intentioner i både
            interpellationen och i sitt engagemang.
          </note>
          <note>
            Men Moderaterna har konsekvent förnekat att ungdomspolitik över
            huvud taget behövs.
          </note>
          <note>
            De tycker att ungdomspolitiken fokuserar för mycket på ungdomar
            som grupp och tycker att ungdomar först och främst ska vara människor.
            Jag kan hålla med om det. Det är fina ord. Jag delar också uppfattningen
            att ungdomar är människor precis som alla andra. Men när jag läser
            Lena Adelsohn Liljeroths interpellation nämns inte ordet människa
            en enda gång medan ordet ungdom nämns inte mindre än sju gånger.
          </note>
          <note>
            När man läser Moderaternas budgetmotion kan man konstatera att
            där står en text på nio rader där ordet minskas nämns inte bara
            en gång utan fem gånger. Man säger: Bidraget till den nationella
            och internationella ungdomsverksamheten bör minskas. I
          </note>
          <note>
            första hand bör den internationella verksamheten klara sig med
            snävare ekonomiska ramar, men även grundbidragen till rikstäckande
            barn- och ungdomsorganisationer bör kunna minskas. Detta bidrag
            har funnits länge och ett mål är att få fler ungdomar i föreningslivet
            men de flesta ungdomsorganisationer visar en minskning i medlemsantalet.
            Det finns klara tecken på att ungdomsaktiviteter som inte erhåller
            bidrag drar till sig nya grupper. En omprövning är alltså nödvändig.
            Ungdomsstyrelsen får enligt vårt förslag ett mindre anslag att
            hantera och myndigheten borde därför också klara sig med minskade
            anslag.
          </note>
          <note>
            Oavsett om man talar om skattelättnader för idrottsorganisationer
            och att genomföra det för kulturorganisationer behöver man ändå
            ha resurser och en ekonomi för att kunna anställa någon över huvud
            taget. Med de mindre resurser som blir med den moderata politiken
            hjälper inte ens skattelättnaderna till.
          </note>
          <note>
            Det riktat stöd som i dag är en central del av ungdomspolitiken
            syftar till att stötta ungdomars organisering och verksamhet.
            Det är ett verksamhetsstöd.
          </note>
          <note>
            Det är viktigt att det finns ett stort grundbidrag som är ovillkorat
            och inte knyts till ett särskilt projekt utan som är till för
            att komma i gång och genomföra verksamheter.
          </note>
          <note>
            Även ungdomsorganisationer på nationell nivå har behov av att
            få ett grundbidrag. De har administration, organisationer och
            ett stort arbete som ska samordnas i en rikstäckande organisation.
            Moderaterna vill i princip ta bort dagens statsbidrag. Man kan
            fråga sig om det är rättvis politik och om detta kan gynna de
            unga kulturella skapande. Jag är mycket tveksam till att det verkligen
            kan vara så.
          </note>
          <note>
            Vi har också en problematik som inte fanns 1976
          </note>
          <note>
            när man införde undantaget för idrottsorganisationer.
          </note>
          <note>
            Det är att pensionssystemet i dag ser annorlunda ut. I
          </note>
          <note>
            dag räknar man livsinkomsten som grundande för pension. Det är
            klart att om man undandrar ett halvt basbelopp ger det konsekvenser
            också för en kommande pension. Det var någonting som man inte
            övervägde när detta en gång infördes. Det är ytterligare en aspekt
            som man bör överväga när man ser över frågan.
          </note>
          <note>
            Det är viktigt att säga att en demokratiproposition har gjorts.
            En utredning ska tillsättas för att se över och kartlägga hur
            lagstiftningen för ideella föreningar ser ut och påverkar föreningslivet.
            Då vill jag att man tittar på den här frågan. Jag delar både Lena
            Adelsohn
          </note>
          <note>
            Liljeroths och Birgitta Selléns uppfattning att det borde vara
            rättvisa och jämlika villkor.
          </note>
          <note>
            Det är en del i det som jag själv tycker är svårt att förklara
            och försvara när jag träffar ungdomsorganisationer. Men jag tror
            inte att det är så enkelt som att säga att vi ska ha skattelättnader
            även för kulturorganisationer. Det kostar naturligtvis pengar
            att införa det, och det finns också andra komplikationer.
          </note>
          <note type="speaker">
            Anf. 44 LENA ADELSOHN LILJEROTH (m):
          </note>
          <note>
            Herr talman! Vi kan säkert återkomma till den moderata synen.
            Det kan bli en väldigt lång debatt om vad som ska få stöd och
            vad som inte ska få stöd. Jag vill inte uppehålla mig vid detta
            denna gång, men jag återkommer gärna till just de ojämlika villkoren.
          </note>
          <note>
            Förmodligen finns det också anledning att ompröva vartefter hur
            de här organisationerna utvecklas och förändras. Det gäller även
            intresset från ungdomarna
          </note>
          <note>
            - eller vi kanske ska tala om unga människor den här gången,
            så behöver vi inte hänga upp oss på orden.
          </note>
          <note>
            Regeringen har givit ungdomsorganisationerna en ökad andel av
            överskottet från Svenska Spel - drygt
          </note>
          <note>
            85 extra miljoner, säger ungdomsministern i svaret.
          </note>
          <note>
            Det är säkert bra, även om kulturen får betydligt mindre än idrotten
            även på det här området. Vi har nog båda noterat att det jäser
            på lite olika håll när det gäller den här frågan.
          </note>
          <note>
            Statens spelinkomster är inte okontroversiella. Jag tror att
            vi kan förvänta oss en intensiv debatt om till exempel spelmissbruk,
            även om det handlar om en minoritet. Det förekommer underliga
            glada tillrop -
          </note>
          <note>
            Bli rik! Spel är glädje för alla! - liksom märklig TV-
          </note>
          <note>
            reklam om hur spelandet tar över alla andra förpliktelser och
            där detta dessutom görs till något lustigt:
          </note>
          <note>
            Spelaren glömmer bort barnen, att mata katten, att hämta svärmor
            eller att gå till jobbet.
          </note>
          <note>
            Nu var det här ett sidospår, men jag vet också att
          </note>
          <note>
            Allmänna arvsfonden har bidragit med en hel del pengar till lokala
            kulturverksamheter. Via Fryshuset har jag varit med om att söka
            och få pengar, och jag kan garantera att de har kommit väl till
            pass.
          </note>
          <note>
            Men som ministern också påpekar i sitt ursprungliga svar handlar
            inte allt om pengar. När det gäller barn och ungdomar krävs framför
            allt ett engagemang från vuxna. Här syndar vi. Det kostar redan
            unga människoliv, och det kommer att kosta ännu mer.
          </note>
          <note>
            Det verkar i alla fall som om ungdomsministern och jag är överens
            om att flickors fritidsaktiviteter ofta får sämre ekonomiska villkor
            än pojkars. Men dessutom får idrotten också nästan alltid mycket
            mer än andra fritidsverksamheter som teater, dans, musik och konst
            i olika former, och det är på dessa områden som flickorna dominerar.
            Om ungdomsministern sträcker ut en hand för att samarbeta i dessa
            frågor tar jag den alltså gärna.
          </note>
          <note>
            Men jag undrar fortfarande om det är någon förändring på gång.
            Jag blev inte riktigt klar över detta.
          </note>
          <note>
            Det här innebär ju också, som Birgitta Sellén sade, problem för
            många föreningar som skulle kunna erbjuda ledarersättningar eller
            arvoden till unga människor, inte minst till flickor.
          </note>
          <note type="speaker">
            Anf. 45 BIRGITTA SELLÉN (c):
          </note>
          <note>
            Herr talman! Ungdomsministern pratar om ovillkorat aktivitetsbidrag.
            Det tycker jag är en viktig sak.
          </note>
          <note>
            Det är därför vi i Centerpartiet har vårt förslag om
          </note>
          <note>
            KUL-miljonerna, där KUL står för kultur för unga, med unga och
            av unga i hela landet. Vi har alltså lösningen, eller en del av
            lösningen, på hur man ska kunna förbättra så att även de föreningslösa
            ungdomarna kan skapa egna aktiviteter i den kommun där de bor.
          </note>
          <note>
            Lena Hallengren lyfter också fram att det ska vara rättvisa regler.
            Självklart ska det vara det. Därför kan man inte bara låta det
            vara som det är i dag för idrottsrörelsen. Antingen kan det vara
            en modell man kan använda, eller också kanske man måste titta
            över även den. Vi kan inte skapa rättvisa regler om vi inte tittar
            på helheten.
          </note>
          <note>
            Min tanke med detta är alltså att vi måste lösa det, kanske på
            bekostnad av en försämring för någon annan. Det tror jag dock
            att majoriteten av svenska folket och de som är aktiva i föreningsrörelser
            och olika verksamheter tar - rättvisa framför allt!
          </note>
          <note type="speaker">
            Anf. 46 Statsrådet LENA HALLENGREN (s):
          </note>
          <note>
            Herr talman! Jag hann inte med att svara på Birgitta Selléns
            fråga förut när det gällde KUL-
          </note>
          <note>
            miljonerna. Jag hade däremot en interpellationsdebatt för inte
            så länge sedan med en partikollega till Birgitta där vi talade
            om KUL-miljonerna, och jag sade då att de inte är så roliga som
            de låter. Med det menade jag att jag inte tycker att det handlar
            om rättvisa när alla kommuner får 1 miljon var. Jag tycker inte
            att det är rättvist att hundra ungdomar i en kommun får lika mycket
            pengar som flera tusen ungdomar får i en annan kommun. Jag förstår
            syftet, och visst kan tanken vara lovvärd, men jag tycker inte
            att det är rättvist.
          </note>
          <note>
            Jag är också bekymrad och oroad över att det faktiskt inte handlar
            om ett tillskott av pengar. Signalen kan i stället mycket väl
            bli att staten tar över det lokala ansvaret för kulturengagemanget
            från kommunerna, och det tror jag vore väldigt olyckligt. Mycket
            av det kulturella skapande och den verksamhet som ungdomar bedriver
            både när det gäller idrott och kultur formas ju just lokalt i
            kommunen, och av den anledningen tycker jag inte att KUL-miljonerna
            är idealiskt utformade. Jag ser inte dem som ett svar på hur fler
            ungdomar ska få möjlighet att engagera sig.
          </note>
          <note>
            Någonting jag tycker att vi ska vara lite försiktiga med i den
            här debatten är att ställa olika grupper mot varandra. Jag inser
            att det blir en konsekvens när man tycker att idrottsutövarna
            och kulturskaparna har orättvisa villkor, men det är ändå olyckligt
            att ställa grupperna mot varandra. Det är olika grupper som gör
            olika saker och som har olika volymer av människor i sin verksamhet.
            Jag tycker inte att vi ska ställa kulturen emot idrotten.
          </note>
          <note>
            Vi ska inte heller alltför mycket befästa bilden att det är tjejer
            som håller på med kultur och killar som håller på med idrott.
            Vi vet att 55 % av killarna är idrottsutövare och 45 % av tjejerna.
            Visst skulle vi kunna jämna till detta, men jag tycker inte att
            vi ska se det så nattsvart och definitivt som det ibland kan låta.
          </note>
          <note>
            Visst skulle pengarna kunna fördelas mer rättvist.
          </note>
          <note>
            Det är en fråga för kommunerna att se över, men det är också
            en fråga som jag vill återkomma till. En utredning ska nu titta
            på detta med lagstiftning för ideella föreningar, och jag tycker
            att det är en väldigt behövd utredning. Jag ser fram emot att
            få ta del av vad den kommer fram till. Det är svårt att säga så
            mycket om det just nu.
          </note>
          <note type="speaker">
            Anf. 47 TALMANNEN:
          </note>
          <note>
            Birgitta Sellén har begärt att få en replik därför att statsrådet
            gick in i en omfattande diskussion om
          </note>
          <note>
            KUL-miljonerna. Jag medger ett inlägg om en minut efter Lena
            Adelsohn Liljeroths inlägg.
          </note>
          <note type="speaker">
            Anf. 48 LENA ADELSOHN LILJEROTH (m):
          </note>
          <note>
            Herr talman! Jag vill inte heller ställa de olika grupperna mot
            varandra. Men så är det faktiskt i dag.
          </note>
          <note>
            I och med att det är ojämlika villkor har man ju ställt idrottande
            ungdomar mot ungdomar som framför allt är aktiva i de kulturella
            verksamheterna som inte lever under samma villkor. Det problemet
            har vi redan i dag.
          </note>
          <note>
            Nu har jag förstått att det kommer ett nytt system med förändrade
            bidrag vilka ska gälla från nästa år även om de baserar sig på
            tidigare års verksamheter.
          </note>
          <note>
            Det innebär i sin tur, har jag förstått av dem jag har talat
            med, att organisationer med mycket verksamhet blir förlorare och
            att de som inte har så mycket verksamhet blir vinnare. Det här
            är en lite underlig ordning, tycker jag i alla fall. För att en
            förening tidigare skulle vara statsbidragsberättigad krävdes att
            den hade minst tio sammankomster under ett år. Nu krävs det i
            princip bara att man har haft ett årsmöte. Vi får väl se hur det
            här slår och utvärdera det så småningom. Jag är inte säker på
            att det blir särskilt lyckat.
          </note>
          <note>
            Jag tolkar i alla fall ungdomsministerns tidigare svar som att
            man tänker se över den här frågan och att det är mycket möjligt
            att det kommer en förändring som gör att det blir samma villkor
            för de kulturella ideella föreningarna som för idrottsrörelsen.
          </note>
          <note type="speaker">
            Anf. 49 BIRGITTA SELLÉN (c):
          </note>
          <note>
            Herr talman! Tack för generositeten! Jag kände att jag måste
            förklara det här med KUL-miljonerna eftersom jag inte tror att
            ungdomsministern riktigt har förstått hur vi har tänkt. Tanken
            är alltså inte att staten ska ta ansvar och att kommunerna kan
            lägga armarna i kors och tro att nu tar staten hand om bidragen
            till ungdomarna. Det finns möjligheter att titta över hur man
            ska lösa det, till exempel som med folkbildningsbidraget. Där
            har staten en viss del, och sedan har man förutsatt att kommuner
            och landsting också ska betala en viss procent.
          </note>
          <note>
            Det finns alltså förklaringar och lösningar. Det här är en fråga
            som vi brinner starkt för inom Centerpartiet, och jag kommer alldeles
            säkert att ha fler interpellationsdebatter med ungdomsministern
            om detta för att tydliggöra vår tanke med det hela.
          </note>
          <note type="speaker">
            Anf. 50 Statsrådet LENA HALLENGREN (s):
          </note>
          <note>
            Herr talman! Jag ska inte hålla något långt avslutande inlägg.
            Jag tror också att vi kommer att få anledning att återkomma till
            KUL-miljonerna och också till annan finansiering av ungdomspolitikens
            villkor.
          </note>
          <note>
            Jag tror nämligen att den är viktig.
          </note>
          <note>
            När det gäller utredningen som ska se över den lagstiftning som
            påverkar ideella organisationer märker jag att jag har ett antal
            fränder i den här kammaren som ska se till att bevaka intressena
            så att ungdomsorganisationer får så lika villkor som möjligt.
          </note>
          <note>
            Helt klart är detta en ambition också från min sida.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.29 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            9 § Svar på interpellation 2002/03:163 om den faktiska arbetslösheten
            och 166 om adekvat sysselsättningsmål
          </note>
          <note type="speaker">
            Anf. 51 Statsrådet HANS KARLSSON (s):
          </note>
          <note>
            Fru talman! Anders G Högmark har frågat mig vilka initiativ jag
            tänker ta för att bättre redovisa den verkliga omfattningen av
            antalet sysselsatta respektive arbetslösa och hur fler än hittills
            ska kunna arbeta en vanlig vardag.
          </note>
          <note>
            Henrik Westman har frågat mig vilka initiativ jag tänker ta för
            att formulera ett sysselsättningsmål som på ett relevant sätt
            motsvarar verkligheten och hur fler människor ska vara sysselsatta
            och verkligen vara på sin arbetsplats.
          </note>
          <note>
            De här två interpellationerna hör ihop, därför ger jag ett gemensamt
            svar på dem.
          </note>
          <note>
            Jag är glad över moderaternas engagemang i arbetsmarknadspolitiska
            frågor. Vi står inför stora utmaningar för att fler ska få förutsättningar
            att efter förmåga delta i arbetslivet. Hög sysselsättning och
            låg arbetslöshet är förutsättningar för individuell och gemensam
            välfärd.
          </note>
          <note>
            Låt mig få börja med interpellanternas frågor om hur arbetslöshet
            och sysselsättning redovisas, även om det är viktigt att notera
            att regeringen inte tar fram siffrorna själv. Det gör Statistiska
            centralbyrån utan inblandning utifrån.
          </note>
          <note>
            Moderaterna är kritiska mot regeringens arbetsmarknadspolitik,
            och man tolkar därför gång på gång officiell statistik på ett
            sätt som snedvrider problembilden. De siffror som interpellanterna
            använder har de senaste åren återfunnits i Moderaternas arbetsmarknadspolitiska
            motioner, och min företrädare har i flera interpellationsdebatter
            bemött kritik om att felaktig arbetsmarknadsstatistik används.
          </note>
          <note>
            Låt mig ta ett exempel:
          </note>
          <note>
            För att nå interpellanternas siffra 700 000 arbetslösa inkluderas
            230 000 undersysselsatta. Det som står i Statistiska centralbyråns
            tabeller är att 230 000
          </note>
          <note>
            personer uppgivit att man skulle vilja arbeta mer under en viss
            vecka. Några uppger att man vill arbeta mer än 40 timmar under
            veckan. Tillsammans uppger man att man skulle vilja arbeta ytterligare
            2,9 miljoner timmar. Delar man 2,9 miljoner timmar med
          </note>
          <note>
            230 000 personer kommer man fram till att man i genomsnitt vill
            öka sin veckoarbetstid med 12 timmar.
          </note>
          <note>
            Att slå ihop dessa 230 000 personer med dem som helt saknar arbete
            är inte riktigt seriöst, tycker jag.
          </note>
          <note>
            Jag ser för närvarande inga skäl till att ta initiativ till att
            förändra Statistiska centralbyråns uppdrag.
          </note>
          <note>
            I stället för att träta om redovisningen av siffror vill jag
            diskutera regeringens arbete med att lösa arbetsmarknadens utbudsfrågor.
            Ett otillräckligt arbetskraftsutbud har många orsaker och många
            lösningar. Regeringen kommer inte att kunna leverera ett alexanderhugg
            som ordnar allt. Men vi ser att det med målmedvetet arbete går
            att åstadkomma förändring.
          </note>
          <note>
            Jag vill erinra om att vi nyligen nått ambitionen att halvera
            deltidsarbetslösheten inom vård och omsorg.
          </note>
          <note>
            Som interpellanterna påtalat orsakas arbetsmarknadens utbudsproblem
            till stor del av den arbetsrelaterade ohälsan. Som en grund för
            regeringens arbete ligger ett 11-punktsprogram. Inom ramen för
            det programmet arbetar regeringen med en rad konkreta förslag.
          </note>
          <note>
            Viktigast är att undvika den passivisering som långtidssjukskrivning
            innebär. Inom arbetsmarknadspolitiken är det sedan länge självklart
            att arbetslinjen gäller. Även inom sjukförsäkringen måste fokus
            ligga på arbetsförmåga, inte på oförmåga.
          </note>
          <note>
            Riksförsäkringsverket och Arbetsmarknadsstyrelsen har fått i
            uppdrag att till den 1 juni i år presentera förslag på hur rehabiliteringsarbetet
            för långtidssjukskrivna arbetslösa och de som har ett arbete de
            inte kan gå tillbaka till kan effektiviseras.
          </note>
          <note>
            Deltidsjukskrivning kan ofta vara ett bättre alternativ än heltidssjukskrivning.
          </note>
          <note>
            Vi måste också se över de ekonomiska drivkrafterna. De arbetsgivare
            som är duktiga på att skapa arbetsmiljöer som anställda trivs
            och fungerar i även på lång sikt bör gynnas med sänkta arbetsgivaravgifter.
          </note>
          <note>
            Till sist konstaterar jag att eftersom arbetsmarknadens utbudsfrågor
            med hög sysselsättning, hög närvaro och låg arbetslöshet utgör
            gemensamma intressen bör det gå att få stor uppslutning kring
            regeringens initiativ.
          </note>
          <note>
            Jag ser fram emot kommande arbete i riksdagen för att nå breda
            uppgörelser som leder till varaktiga lösningar.
          </note>
          <note type="speaker">
            Anf. 52 ANDERS G HÖGMARK (m):
          </note>
          <note>
            Fru talman! Jag tackar statsrådet för svaret. Jag gläds givetvis
            åt att statsrådet gläds över det moderata engagemanget i arbetsmarknadsfrågor,
            även om han och säkert hans företrädare vid ett antal tillfällen
            har kritiserat Moderaternas politik på området. Det ligger på
            något sätt i sakens natur.
          </note>
          <note>
            Vi har måhända tyckt att arbetsmarknadspolitiken fått för stora
            arbetsuppgifter när det gäller att hantera de här frågorna och
            kanske mer fokuserat på frågan om den ekonomiska politiken, näringspolitiken.
            I
          </note>
          <note>
            basen ligger ändå att det måste finnas en god tillgång på jobb
            för att man över huvud taget ska kunna få full sysselsättning
            och för att människor ska kunna få arbeta så mycket som de förhoppningsvis
            vill och kan göra.
          </note>
          <note>
            Vi har under flera år inte varit ensamma om kritiken just när
            det gäller att arbetsmarknadspolitiken kanske greppar för mycket
            och kanske gör man vissa saker på ett sätt som man inte borde
            göra. Ekonomer av facket och Riksdagens revisorer har påtalat
            detta vid ett antal tillfällen. Det kommer säkert upp vid en senare
            diskussion.
          </note>
          <note>
            "Hög sysselsättning och låg arbetslöshet är förutsättningar för
            individuell och gemensam välfärd", säger statsrådet i svaret.
            Det är väl ingenting som man kan opponera mot. Frågan är bara
            vad man menar med den höga och högre sysselsättningen. Jag menar
            att det i grunden handlar om produktivt arbete i timmar. Ju fler
            produktiva timmar folkhushållet kan skapa desto större borde välfärden
            rimligtvis bli. Det är där vår kritik av de här måtten kommer
            tillbaka.
          </note>
          <note>
            Vi tycker inte att det mått vi för närvarande har på hög sysselsättning
            är rimligt. Jag vet att den diskussionen har förts vid ett antal
            tillfällen här i kammaren.
          </note>
          <note>
            Vi är inte ensamma om att kritisera den, som bekant.
          </note>
          <note>
            Ekonomer av facket, Susanne Ackum Agell, generaldirektör för
            Institutet för arbetsmarknadspolitisk utvärdering, konstaterade
            för något år sedan när den här debatten var väldigt intensiv att
            det finns en rad olika sätt att mäta arbetslösheten, det finns
            inte ett sätt. I grunden sade hon: Hur man mäter arbetslösheten
            eller sysselsättningen visar hur man definierar problemet med
            arbetslöshet.
          </note>
          <note>
            Statsrådet säger i sitt svar att vi med vårt sätt att redovisa
            statistik, mäta och definiera de här sakerna snedvrider problembilden.
            Jag vill då returnera och säga ungefär samma sak. Jag tycker att
            man när det gäller den nuvarande statistiken i delar - vissa saker
            är vi helt överens om, det finns ingen diskussion om det - borde
            kunna föra en kreativ, konstruktiv diskussion om huruvida måtten,
            definitionerna verkligen är ägnade att skapa klarhet. Det finns,
            menar jag, ett par argument för detta.
          </note>
          <note>
            Först och främst är det ett rent operativt argument.
          </note>
          <note>
            Myndigheter som har en arbetsgivarroll behöver ha relevanta siffror,
            att man mäter det man egentligen ska mäta.
          </note>
          <note>
            Men ett motiv som kanske är ännu viktigare är faktiskt det demokratiska
            motivet, att man i debatten, i det offentliga samtalet, i de beslut
            som ska antas verkligen vet vad man talar om. Jag tycker att det
            är beklagligt att statsrådet säger att han inte är beredd att
            göra en översyn av detta. Jag hade hoppats på en mer öppen inställning.
            Det hade gagnat det demokratiska samtalet, beslutsfattandet och
            det operativa arbetet i kampen för att öka sysselsättningen och
            få ned arbetslösheten. Det är inte fråga om en lek med siffror
            utan det är två viktiga motiv för att det inte minst i det öppna,
            demokratiska offentliga samtalet är bra att veta vad man talar
            om.
          </note>
          <note>
            Vad kan man göra för att öka möjligheterna för människor att
            komma tillbaka i jobb? Jag kommer tillbaka till detta senare.
            Men det är alldeles uppenbart att det är nödvändigt att se att
            ett antal hundra tusen människor, som i dag skulle vilja jobba
            men inte kan det, som går sjukskrivna men som borde kunna rehabiliteras
            betydligt snabbare, skulle få detta.
          </note>
          <note>
            Det finns något slags uppfattning om att vi har råd att sjukskriva
            men inte råd att rehabilitera.
          </note>
          <note>
            Fru talman! Jag återkommer till detta senare.
          </note>
          <note type="speaker">
            Anf. 53 HENRIK WESTMAN (m):
          </note>
          <note>
            Fru talman! Även jag tackar för svaret.
          </note>
          <note>
            När det gäller arbetsmarknadsfrågor blir det ofta en ren sifferdiskussion.
            Under lång tid diskuterades till exempel 4-procentsmålet för öppet
            arbetslösa.
          </note>
          <note>
            Egentligen är inte vem som har exakt rätt intressant.
          </note>
          <note>
            Det viktiga är att vi är överens om att det är viktigt att folk
            är i arbete. Det kostar samhället och den enskilde en massa pengar
            om man inte är i arbete. Vår välfärd skulle öka dramatiskt om
            vi fick fler i arbete, kunde rehabilitera sjuka snabbare och få
            in i landet invandrade i arbete snabbare. Det är det här som är
            det viktiga.
          </note>
          <note>
            Vi moderater vänder oss mot att regeringen inte vill se hela
            omfattningen av problemet med alla som är utanför arbetslivet
            och inte ser ordentligt på möjligheterna att få in alla på arbetsmarknaden.
            Det är därför vi, till skillnad från regeringen, förutom öppet
            arbetslösa och personer i åtgärder också räknar med deltidsarbetslösa,
            latent arbetssökande och personer i
          </note>
          <note>
            Kunskapslyftet i våra siffror. På den punkten är vi tydligen
            fortsatt överens om att vi inte är överens.
          </note>
          <note>
            Första steget att tackla ett problem är att inse att det finns
            ett problem. Att det finns ett problem tycks vi av svaret att
            döma vara överens om, även om vi är oense om storleken.
          </note>
          <note>
            Nästa steg är att formulera ett mål att sträva mot eller att
            ta bort eller minimera problemet. Nu har regeringen satt upp ett
            mål som syftar till att 80 % ska vara sysselsatta. Målet är nu
            inte seriöst formulerat.
          </note>
          <note>
            Regeringens sysselsättningsmål är så fiffigt konstruerat att
            ju fler människor som är sjukskrivna desto bättre utvecklas sysselsättningsmålet.
            Det kan väl
          </note>
          <note>
            Hans Karlsson inte på fullt allvar mena är bra? Det är därför
            som jag har lagt fram min interpellation. Jag hade hoppats på
            en positiv reaktion när jag öppnade möjligheten för ministern
            att utveckla och formulera ett nytt sysselsättningsmål. Ett sådant
            har vi ännu inte sett röken av.
          </note>
          <note type="speaker">
            Anf. 54 Statsrådet HANS KARLSSON (s):
          </note>
          <note>
            Fru talman! Bland det tråkigaste som finns är att debattera statistik
            eller debattera vilka siffror som är rätt eller fel. Jag har levt
            ett halvt liv i avtalsförhandlingsvärlden, och jag har delvis
            upplevt samma sak, nämligen att man gör statistikunderlaget till
            det stora problemet och sakfrågorna till det lilla problemet.
            Jag tänker inte anklaga Moderaterna för att vara dem som ensamma
            syndar eller försöker inta intresseståndpunkter. Jag kan väl se
            att det understundom drabbar oss alla att vi för att förstärka
            en egen intresseståndpunkt letar efter det sifferunderlag som
            bäst stöder den egna uppfattningen.
          </note>
          <note>
            Jag tillhör dem som skulle vilja få undan sådant så att det snabbt
            går att prata om hur och vad man ska göra. Det är klart att det
            är viktigt att man är överens om en verklighetsbild. Det har jag
            den största respekt för. Jag företräder å det ivrigaste att alltid
            försöka, hur oense man än är i sakfrågor, att bli ense om en gemensam
            verklighetsuppfattning så att man kan diskutera viktiga frågor.
          </note>
          <note>
            Precis som jag sade är jag inte beredd att här och nu utlova
            några initiativ när det gäller statistiken. Det är varken jag
            eller statistiken mogen för. Jag tycker att vi kan försöka lyfta
            upp oss ett snäpp och säga följande: Okej, vi må ha lite olika
            uppfattningar om sifferunderlaget, men låt oss diskutera sakfrågorna
            med möjligen den osäkerheten. Där tycker jag att vi kan ta fart
            i en debattrunda till.
          </note>
          <note>
            Man kan naturligtvis lite raljant säga, Henrik
          </note>
          <note>
            Westman, att regeringens sysselsättningsmål innebär att ju fler
            som är sjukskrivna desto högre blir sysselsättningen eftersom
            de sjukskrivna ingår i de sysselsatta och det kommer in nya personer
            som ersätter de sjukskrivna. Det är väl så den ekvationen ska
            gå ihop.
          </note>
          <note>
            Låt mig försäkra att regeringen inte åstundar höga sjuktal för
            att förbättra eller närma oss sysselsättningsmålet. Det vore naturligtvis
            fullständigt befängt.
          </note>
          <note>
            Jag tror inte heller att Moderaterna och Henrik
          </note>
          <note>
            Westman egentligen vill beskylla regeringen för att önska sig
            högre sjuktal i landet.
          </note>
          <note>
            Jag vill också återkomma vid senare tillfälle till frågan om
            hur vi ska jobba för att få ned sjukskrivningarna. Låt mig bara
            instämma i det som Anders G
          </note>
          <note>
            Högmark inledde med, nämligen att det är ett produktivt arbete
            i ett ökat antal timmar som ger grund för välfärd och välstånd,
            både för ett samhälle och för individen. Där kan vi börja. Där
            är vi överens.
          </note>
          <note type="speaker">
            Anf. 55 ANDERS G HÖGMARK (m):
          </note>
          <note>
            Fru talman! Jag tycker att vi kan vara överens om att det är
            ganska tråkigt att behöva ägna sig åt den typen av sifferexercis.
            Det är bra om man kan vara överens om basfakta, och sedan kan
            man utifrån olika värderingar givetvis dra olika slutsatser.
          </note>
          <note>
            Jag tycker att det i statsrådets svar finns en öppning för att
            genom konstruktivt samtal se om den typen av definitioner skapar
            onödig uppmärksamhet åt just att vrida och vända med siffror.
            I stället ska vi försöka ta intryck av även utomstående expertis
            som säger att några entydiga siffror inte finns. Jag ser en viss
            öppning i detta.
          </note>
          <note>
            Sedan går jag över till sakfrågan. Vi är helt överens om att
            ju fler människor som kommer in i produktivt arbete desto bättre
            är det för att försörja sig själv och bidra till det gemensamma
            folkhushållet.
          </note>
          <note>
            Frågan är då vad som kan läras av de goda exemplen. När man tittar
            runt i landet, geografiskt, arbetsgivarkategorier, stora, små,
            offentligt, privat och så vidare, finns det en rad exempel som
            klart avviker från snittet. Man kan se att det finns landsändar
            som har påtagligt sämre siffror när det gäller ohälsotal och arbetslöshet.
          </note>
          <note>
            Jag kommer från det ljusa, vackra Småland, och det är lätt att
            titta på goda exempel där. Det är en bra och beprövad teknik att
            lära av dem som har lyckats bättre än andra och att inte bara
            se problem. Vad drar statsrådet för slutsatser och vilka positiva
            iakttagelser gör han av förhållanden i län som är påtagligt bättre?
          </note>
          <note>
            Vad är problemen i de län som är påtagligt sämre?
          </note>
          <note>
            Om man låter riksgenomsnittet bli motsvarande de sämsta länen
            skulle det vara fråga om en förskräcklig utveckling i Sverige.
          </note>
          <note>
            Jag är alldeles övertygad om att vi behöver väsentligt mycket
            mer av ökad flexibilitet mellan olika sektorer. Jag snuddade vid
            det i slutet av mitt förra anförande att det av tradition i princip
            har varit ekonomiskt möjligt att sjukskriva människor men däremot
            har det varit svårt att tillräckligt snabbt och i tillräckligt
            stor omfattning få fram resurser för rehabilitering.
          </note>
          <note>
            Vi har från Moderata samlingspartiet lagt förslag om detta. Men
            det tycks vara så att vi lever i något slags tårtbitarnas paradis,
            där ingen tar ansvar för helheten, tårtan, utan alla sitter och
            optimerar vid sin lilla sektor eller sin tårtbit. Jag uttrycker
            den förhoppningen att man kan få betydligt mer av den flexibiliteten.
          </note>
          <note>
            Jag är övertygad om att det när det gäller ohälsan finns ett
            mått av arbetsrelaterad ohälsa. Men det finns också - och där
            vill jag höra vad statsrådet säger - ett stort mått av egenansvar,
            att individen själv tar sitt ansvar till stora delar och på det
            sättet skapar bättre förutsättningar för att kunna möta yrkes-
            och arbetslivets krav när det gäller hälsan.
          </note>
          <note>
            Kvar står ändå det faktum att vi har haft en utveckling som har
            inneburit att alltfler människor i ganska stor omfattning står
            utanför arbetsmarknaden.
          </note>
          <note>
            Vi ser inga påtagliga resultat när det gäller att få in dem på
            arbetsmarknaden igen.
          </note>
          <note>
            Jag skulle alltså återigen vilja fråga: Vilka slutsatser drar
            man av de goda exemplen? Varför har de en så kolossalt stor frånvaro
            exempelvis inom delar av den offentliga sektorn? Även om man rensar
            bort sådana faktorer som att vissa kategorier, åldersgrupper och
            kvinnor har genomsnittligt högre frånvaro framgår det mycket tydligt
            av statistiken att en del stora arbetsgivare, kommuner och landsting,
            har påtagligt höjda ohälsotal och hög frånvaro jämfört med mindre
            företag på den privata sidan.
          </note>
          <note type="speaker">
            Anf. 56 HENRIK WESTMAN (m):
          </note>
          <note>
            Fru talman! Även jag har ett par decenniers förhandlingserfarenhet
            bakom mig, och jag håller med ministern om att det är viktigt
            att man är överens om fundamenta, alltså grunden att stå på. Jag
            började inte heller med någon sifferexercis, utan jag sade att
            vi har lite olika uppfattningar om hur stort problemet är. Jag
            tycker att problemet är ungefär dubbelt så stort som vad ministern
            tydligen tycker.
          </note>
          <note>
            Om man tar fasta på vad statsrådet säger respektive inte säger
            kan man konstatera att ministern inte på något sätt förnekar att
            så många som nästan en och en halv miljon vuxna här i landet varje
            vardag inte arbetar. Däremot har han inga konkreta förslag på
            hur alla dessa människor snabbt ska komma ut i arbetslivet igen.
            Om man läser statsrådets svar ser man att det handlar om att fortsätta
            med samma politik som tidigare.
          </note>
          <note>
            Slutligen var jag inte, som sagt var, ute efter någon sifferexercis.
            Om bara det hade varit ämnet skulle det räcka att gå igenom AMS
            veckostatistik över den öppna arbetslösheten, som fortsätter att
            öka.
          </note>
          <note>
            Det var nästan 14 000 fler arbetslösa förra veckan jämfört med
            motsvarande vecka förra året. Utvecklingen har gått åt fel håll,
            även mätt med mycket ofullständiga mått, som regeringen vill använda.
          </note>
          <note>
            Jag vill vända mig mot en sak till som tas upp i svaret. Statsrådet
            påstår att det är SCB som tar fram statistiken utan inblandning
            utifrån. Ja, det är till viss del rätt, men det är faktiskt regeringen
            som har gett
          </note>
          <note>
            SCB ett specialuppdrag att följa upp regeringens sysselsättningsmål,
            som mäts på ett delvis annat sätt än normalt. Därmed är det väl
            uppenbart att om regeringen var intresserad skulle den kunna lägga
            fram ett motsvarande uppdrag för att mäta hur många som verkligen
            arbetar en vanlig vardag och därmed ta hänsyn till dem som är
            sjukskrivna. Därmed ingalunda sagt att jag beskyller regeringen
            för att önska högre sjuktal - tvärtom tror jag att vi är överens
            om att vi vill få ned dem.
          </note>
          <note type="speaker">
            Anf. 57 Statsrådet HANS KARLSSON (s):
          </note>
          <note>
            Fru talman! Henrik Westman och Anders G
          </note>
          <note>
            Högmark! Nej, det är inte en och en halv miljon som inte går
            till jobbet varje dag, men det är inte så långt ifrån. Och det
            är tillräckligt många för att det ska vara alldeles på tok för
            många. Så här kan vi inte ha det.
          </note>
          <note>
            Jag kan se att det finns en intresseståndpunkt i en sådan siffra.
            Jag kan å andra sidan ha tendensen att hålla den nere. Så där
            får vi väl hålla på.
          </note>
          <note>
            Det var några mer precisa frågor som jag skulle vilja kommentera
            och svara på när det gäller sjukfrånvaron.
          </note>
          <note>
            Varför är det sämre på vissa ställen och bättre på andra? Ja,
            uppriktigt sagt vet jag inte, Anders G
          </note>
          <note>
            Högmark. Och det vet ingen annan heller. Det är det som är problemet.
            Ingen kan riktigt säga varför det är så.
          </note>
          <note>
            Det som har hänt är ju inte att det 1997 eller de senaste två
            tre åren uppstod sådana där skillnader, utan det verkar som om
            skillnaderna finns där. När sjukskrivningarna började öka i slutet
            på 90-talet ökade de överallt, och skillnaderna mellan regioner
            och mellan orter tycks bestå. Jag är däremot nyfiken på vad det
            kan bero på. Jag ägnar en hel del tid åt att grunna på det och
            försöka skaffa mig kunskap om det.
          </note>
          <note>
            En annan fråga som ställdes var varför offentliga arbetsgivare
            är sämre än privata. Tja, jag är inte så säker på att man kan
            säga så rätt upp och ned. Jag tror däremot att man kan säga att
            det på kvinnodominerade områden är sämre än på manligt dominerade
            områden. Det råkar vara så att stora kvinnodominerade områden
            finns företrädesvis i offentlig sektor, och där finns dessutom
            kvinnor i en sådan ålder och med ett dubbelarbetande liv bakom
            sig att de säkert är mer utsatta.
          </note>
          <note>
            Om det är det som Anders G Högmark och Henrik
          </note>
          <note>
            Westman vill höra, tror jag att det finns ett ledningsproblem
            i offentlig sektor. Jag är inte så säker på att det beror på att
            det just är offentlig sektor. Det kan bero på att det är stora
            organisationer. Jag tror nämligen att det man kan se hos små företag
            inte är att arbetsgivarna är så särskilt mycket duktigare eller
            mer begåvade att hantera sådana här situationer, utan det är just
            att de är lite mindre och skapar närhet.
          </note>
          <note>
            Av det tror jag att stora organisationer ska lära.
          </note>
          <note>
            Man måste utveckla ledarskapet så att människor blir synliggjorda.
            En av de fokusfrågor som jag vill ta upp i den här debatten och
            i åtgärderna mot ohälsan är just ledningsansvaret, inte bara i
            offentlig sektor utan över huvud taget.
          </note>
          <note>
            Jag kan ställa mig ungefär samma fråga som ni har ställt: Varför
            är det bättre och sämre hos privata arbetsgivare? Jag har nu träffat
            många företag där man har nått alldeles lysande resultat genom
            att vidta ett antal åtgärder. Jag ser andra arbetsgivare som inte
            förmår göra någonting. Vad beror det på? Är det attityder hos
            arbetsgivarna som gör att man inte får till det i vissa företag,
            medan man får till det i andra företag?
          </note>
          <note>
            Det finns en potential bland arbetsgivarna att göra väldigt mycket
            som inte fordrar beslut hos vare sig regering eller riksdag. Låt
            oss hoppas att också den potentialen kan utnyttjas för att förbättra
            det läge vi har.
          </note>
          <note type="speaker">
            Anf. 58 ANDERS G HÖGMARK (m):
          </note>
          <note>
            Fru talman! Jag tror att man generellt kan säga -
          </note>
          <note>
            det kan jag instämma i - att i stora organisationer med ett anonymt
            ledarskap finns det en tendens att arbetstagaren försvinner, och
            där finns det ett samband med en relativt hög frånvaro. Då kan
            man säga att det väldigt ofta finns inom den offentliga sektorn.
          </note>
          <note>
            Frågan är varför det är bättre på vissa ställen och sämre på
            andra ställen. Det är klart att det i vissa delar av landet finns
            en tradition, att det finns ett samband mellan vad man gör och
            vad man får. Lägger man manken till blir det lite bättre. Det
            var förmodligen ganska påtagligt under efterkrigstiden i
          </note>
          <note>
            Sverige. Man kunde få det bättre, och genom extra insatser kunde
            man göra det ytterligare lite bättre.
          </note>
          <note>
            Sambandet mellan vad man gör och hur man får det, ekonomiskt
            och socialt, är viktigt - det finns många dimensioner i detta.
          </note>
          <note>
            Detta samband har delvis luckrats upp under en lång tid, kanske
            framför allt i storstadsregionerna. Det kan hända att det i trakter
            med småföretagsamhet -
          </note>
          <note>
            det finns många Gnosjöområden - finns en ganska hög arbetsmoral
            och en viss social kontroll. Det kan ibland vara lite besvärande,
            men i detta avseende fungerar det ganska effektivt och bra. Det
            tror jag är en utomordentligt viktig förklaringsfaktor.
          </note>
          <note>
            Sedan är jag alldeles övertygad om att det finns en stor outnyttjad
            potential bland de människor inom de olika kategorierna som i
            dag inte kan gå till arbetet varje dag. Och en politik som tar
            sikte på framtiden måste ju bygga på att man ska få dra större
            nytta av den här potentialen. Det handlar om sjukskrivna som kan
            rehabiliteras snabbare och arbeta något i stället för inget. Det
            handlar om människor som jobbar för lite, som vill jobba fler
            timmar etcetera.
          </note>
          <note>
            Men det är ju också, fru talman, viktigt att det finns arbeten
            till de här människorna, som förhoppningsvis kommer ut och vill
            komma ut på arbetsmarknaden. Då är det nödvändigt att man för
            en politik som stimulerar nyföretagande, företagsamhet, så att
            de här arbetena står till buds när människor av något skäl vill
            komma ut på arbetsmarknaden. I det avseendet tycker vi att regeringen
            har brustit påtagligt. Man kan lära av de goda exemplen. Det är
            ingen slump på något sätt att man har de lägsta sjuktalen och
            de lägsta arbetslöshetstalen i Småland och i ett antal andra län
            där just småföretagsamheten står högt i kurs.
          </note>
          <note type="speaker">
            Anf. 59 HENRIK WESTMAN (m):
          </note>
          <note>
            Fru talman! Jag tycker att det är jättetrevligt att statsrådet
            har en ödmjuk inställning till underlaget och när det gäller att
            vi kan ha lite olika uppfattningar och att vi kanske är överens
            om vad vi bör göra.
          </note>
          <note>
            Men, Hans Karlsson, jag vill ta upp det där med sjukskrivningarna,
            som ingår i beräkningarna när man ska klara ut hur sysselsättningen
            är. Vore det inte bra om man kunde slippa sådana rubriker som
          </note>
          <note>
            "Sjukskrivning räddar sysselsättningsmålen"? Detta har man kunnat
            läsa bland annat i Dagens industri.
          </note>
          <note>
            Poängen med den artikeln och med min interpellation är att de
            ökade sjukskrivningarna gör att det på papperet ser bättre ut
            när det gäller regeringens mål om
          </note>
          <note>
            80 % sysselsatta, men i praktiken har en stor del av sysselsättningsökningen
            ätits upp av ökade sjukskrivningar.
          </note>
          <note>
            "Jag jobbar inte här. Jag är bara anställd." Det är en klassisk
            rubrik som har fått en ny innebörd i dagens svenska arbetsmarknad.
            Den officiella statistiken klassar alla anställda, även de som
            är sjukskrivna, som sysselsatta. Men vi får tydligen leva med
            det här ytterligare en tid. Eller?
          </note>
          <note type="speaker">
            Anf. 60 Statsrådet HANS KARLSSON (s):
          </note>
          <note>
            Fru talman! Anders G Högmark tog upp frågan om det möjligen handlar
            om moral. Det tror inte jag.
          </note>
          <note>
            Jag tror att detta är något som är mycket mera sammansatt än
            så. Jag kommer att till varje pris, nästan, försöka värna om och
            vårda sjukförsäkringen. Jag medger rakt upp och ned att det finns
            brister i handläggning. Det finns brister i tillämpning. Det saknas
            resurser, och det finns sådant som inte fungerar bra.
          </note>
          <note>
            Det gör att många människor inte tillräckligt snabbt får det
            stöd som de behöver för att kunna komma tillbaka till arbete.
          </note>
          <note>
            På den här tiden tror jag mig ha identifierat ett problemområde
            som det går att göra någonting åt, men fråga mig inte i detalj
            hur - jag kommer att återkomma till det många gånger. Jag tror
            nämligen att det finns en fundamental brist när det gäller vår
            förmåga att snabbt fånga in människor när de har blivit sjuka.
            Jag tror också att det finns en brist i myndigheternas och för
            den delen arbetsgivarnas förmåga att samverka om rätt åtgärder
            tillräckligt snabbt. Detta vill jag försöka ändra på.
          </note>
          <note>
            Jag kommer att lägga fram förslag. Förhoppningsvis kommer en
            proposition redan i vår, och jag kommer att återkomma senare med
            förslag till åtgärder. Det senaste initiativet som jag har tagit
            handlar om att höra med AMS och Riksförsäkringsverket -
          </note>
          <note>
            det har kritiserats från olika håll - om det finns förutsättningar
            att effektivare närma sig individen på ett tidigt stadium, så
            att inte individen, som nu, råkar hamna mellan stolarna. Så får
            det inte vara. Jag tänker vara oerhört envis när det gäller detta.
            Jag vill nämligen inte att vi ska öppna för den typ av argument
            som naturligtvis kommer om det är brister i sjukförsäkringstillämpningen
            och som gör gällande att individen egentligen har en bristande
            eller en låg moral eller är arbetsskygg. Samhället måste se till
            att individen inte utsätts för risken att bli skuldbelagd för
            att hon eller han råkar vara sjuk.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2002/03:164 om arbetsmarknadspolitiken
          </note>
          <note type="speaker">
            Anf. 61 Statsrådet HANS KARLSSON (s):
          </note>
          <note>
            Fru talman! Henrik Westman har ställt följande två frågor till
            mig:
          </note>
          <note>
            Vilka initiativ kommer jag att ta för att åtgärda brister och
            tillkortakommanden inom arbetsmarknadspolitiken som Riksdagens
            revisorer enhälligt redovisat i sin rapport Styrningen av AMS
            och länsarbetsnämnderna?
          </note>
          <note>
            Vilka initiativ ämnar jag att ta för att öka de arbetslösas inflytande
            över val av arbetsmarknadspolitisk åtgärd?
          </note>
          <note>
            Jag vill inledningsvis säga att det är viktigt att vara lyhörd
            för den kritik som riktats mot arbetsmarknadspolitiken. Det innebär
            inte att jag håller med om allt eller på något sätt tycker att
            den arbetsmarknadspolitiska verksamheten har sådana brister att
            den inte fungerar.
          </note>
          <note>
            Arbetsmarknadspolitiken har under många år bidragit till att
            skapa det välfärdsamhälle vi har i dag, bland annat genom att
            tillse att arbetsgivare fått den arbetskraft de behöver och att
            människor inte slagits ut från arbetsmarknaden. Detta ska arbetsmarknadspolitiken
            fortsätta att bidra med. Ett konkret och bra exempel är hur AMS
            i samarbete med fack och arbetsgivare halverat deltidsarbetslösheten
            inom vård och omsorg.
          </note>
          <note>
            Jag har tidigare i olika sammanhang i riksdagen sagt att det
            inom Regeringskansliet pågår ett arbete med att utveckla och förbättra
            verksamhetsuppföljningen inom arbetsmarknadspolitiken. I arbetet
            kommer även målen att ses över, och det kommer att avspeglas i
            den kommande budgetpropositionen.
          </note>
          <note>
            Riksdagens revisorers granskningsrapport är givetvis ett viktigt
            underlag i detta arbete.
          </note>
          <note>
            Regeringen har under ett antal år pekat på brister i styrning
            och uppföljning inom Arbetsmarknadsverket. Denna kritik har tagits
            på allvar av AMS. Styrelsen genomför nu ett internt organisationsprogram
            för att komma till rätta med dessa brister. Såvitt jag kan bedöma
            är AMS på rätt väg. Jag kommer att följa myndighetens vidare arbete
            noggrant.
          </note>
          <note>
            Henrik Westman frågar också vilka initiativ jag avser att ta
            för att öka de arbetslösas inflytande över val av arbetsmarknadspolitiska
            åtgärder. Henrik
          </note>
          <note>
            Westman refererar till Riksdagens revisorers rapport och menar
            att den enskilda människan har mycket litet inflytande över vilka
            åtgärder som prioriteras.
          </note>
          <note>
            Störst inflytande har regeringen, följt av AMS och länsarbetsnämnderna,
            enligt de svar som revisorerna fick i en enkätundersökning.
          </note>
          <note>
            Jag tycker att Henrik Westman blandar ihop styrningen av myndigheten
            och den enskildes möjligheter. Det är riksdagens och regeringens
            ansvar att fördela, prioritera och styra den statliga verksamheten.
          </note>
          <note>
            Det behöver absolut inte ligga i konflikt med att den enskilde
            utifrån sina förutsättningar och möjligheter ska ha ett inflytande
            över vilka arbetsmarknadspolitiska åtgärder som kan vara aktuella.
            Därför har också regeringen under ett flertal år påtalat betydelsen
            av den individuella handlingsplanen. Handlingsplanen ska utformas
            i samförstånd mellan den arbetssökande och arbetsförmedlingen.
          </note>
          <note>
            Jag vill avslutningsvis framhålla att det råder stora skillnader
            mellan regeringens och Moderaternas syn på hur arbetsmarknadspolitiken
            ska bedrivas. Jag tror inte att vi får ett bättre samhälle om
            tryggheten för den enskilde försämras vilket blir konsekvensen
            om
          </note>
          <note>
            Moderaternas förslag om kraftiga besparingar och nedmontering
            av arbetsmarknadspolitiken och arbetsrätten realiseras.
          </note>
          <note type="speaker">
            Anf. 62 HENRIK WESTMAN (m):
          </note>
          <note>
            Fru talman! Jag tackar arbetsmarknadsministern för svaret. Min
            interpellation grundar sig på att revisorernas kritik är enhällig
            - från vänster till höger.
          </note>
          <note>
            Den är omfattande och allvarlig: De arbetslösas inflytande över
            vilka åtgärder de ska bli föremål för är minimalt. Det anses snarare
            vara regeringen än personalen ute på arbetsförmedlingarna som
            har det stora inflytandet. Målen är för många och delvis motsägande.
            Det skapar förvirring också bland de anställda inom AMS.
          </note>
          <note>
            Jag tycker att ministerns svar är försiktigt. Det är kanske naturligt
            med hänsyn till bakgrunden. Men han tycker också att jag har blandat
            ihop styrningen av myndigheter med den enskildes möjligheter.
            Så är givetvis inte fallet.
          </note>
          <note>
            Han säger att det är riksdagens och regeringens ansvar att fördela,
            prioritera och styra den statliga verksamheten och att det inte
            ligger i konflikt med den enskildes möjligheter att påverka vilka
            arbetsmarknadspolitiska åtgärder som kan vara aktuella.
          </note>
          <note>
            Nej, teoretiskt skulle de inte behöva vara i konflikt med varandra.
            Men om det nu är så?
          </note>
          <note>
            IFAU har i en tidigare rapport konstaterat att den viktigaste
            faktorn vid fördelning av arbetsmarknadspolitiska medel är AMS
            egna administrativa rutiner och krav, inte den arbetslöses behov,
            arbetserfarenhet, arbetsmarknadsläget etcetera. Går det att tolka
            statsrådets svar på annat sätt än att han anser att problemen
            - om de finns - är på gång att åtgärdas och att de inte är av
            så allvarlig art?
          </note>
          <note type="speaker">
            Anf. 63 Statsrådet HANS KARLSSON (s):
          </note>
          <note>
            Fru talman! Jo, Henrik Westman, jag tycker det är allvarligt
            med den kritik som har riktats mot dels
          </note>
          <note>
            Arbetsmarknadsverket, dels regeringen. Jag tycker däremot att
            det är orättvist att säga att vi tar lätt på kritiken och att
            ingenting görs. Det är fel.
          </note>
          <note>
            Jag tycker inte om att behöva försvara arbetsmarknadspolitiken
            mot kritik. Jag tänker använda mycket energi för att förbättra
            det som inte är bra. Jag har ingenting emot - tvärtom tycker jag
            det är helt i sin ordning - att i kammaren ställas till svars
            för den politik som regeringen bedriver och de myndigheter som
            regeringen och jag som statsråd är ansvarig för.
          </note>
          <note>
            Jag kommer att återkomma varje gång dessa frågor kommer upp.
            Det är viktigt.
          </note>
          <note>
            Arbetsmarknadspolitiken är en hörnsten för ett väl fungerande
            samhälle. Vi må ha lite olika uppfattning om hur arbetsmarknadspolitik
            bäst bedrivs. Jag vill ha en arbetsmarknadspolitik som innehåller
            rätt och möjlighet för enskilda individer att snabbt komma tillbaka
            till jobb, som innehåller en effektiv förmedlingsinsats som gör
            att arbetsgivare som efterfrågar arbetskraft kan få den snabbt
            och som prioriterar utbildning på ett sådant sätt att rätt arbetskraft
            finns att tillgå och att det inte uppstår flaskhalsar. Det är
            till och med så stort och så viktigt att det kan vara själva grundvalen
            för huruvida vi förmår att upprätthålla hög sysselsättning och
            låga räntor framöver. En arbetsmarknad som inte fungerar kommer
            sannolikt att leda till haverier i lönebildningen. En arbetsmarknadspolitik
            som ger flaskhalsar och skapar överhettning kan äventyra både
            inflations- och räntemål. Jag tänker medverka till att arbetsmarknadspolitiken
            kan svara upp mot de krav som ställs på den.
          </note>
          <note>
            Jag vet att det pågår ett omfattande förändringsoch förbättringsarbete
            inom AMS. Jag har en lista över åtgärder som vidtas men som jag
            just för ögonblicket avstår från att trötta kammaren med. De är
            väl redovisade i andra sammanhang.
          </note>
          <note>
            Jag kan försäkra Henrik Westman om att jag tycker det är så pass
            obehagligt att behöva stå till svars för brister inom arbetsmarknadspolitiken
            att bara det utgör en väldigt kraftig drivkraft hos mig för att
            återkomma med förslag till förändringar, precis som vi håller
            på med just nu.
          </note>
          <note type="speaker">
            Anf. 64 HENRIK WESTMAN (m):
          </note>
          <note>
            Fru talman! Jag blir riktigt glad över ministerns svar. Vi är
            tydligen överens på ganska många punkter. Det gläder mig. Vi är
            överens om att man måste ta arbetsmarknadspolitiken på allvar.
            Vi är överens om att det är ett fundament för vår välfärd att
            den fungerar på ett bra sätt. Där är vi helt överens.
          </note>
          <note>
            Hans Karlsson ogillar kritik och att behöva stå till svars för
            saker och ting. På samma sätt vill jag bemöta åsikten att moderat
            politik skulle innebära en stor katastrof. Så är det ju inte alls.
          </note>
          <note>
            Vi vill inte alls ta bort åtgärder för de arbetslösa.
          </note>
          <note>
            Men vi vill förändra och förnya åtgärderna. De arbetslösa måste
            få inflytande över vilka åtgärder just de ska genomgå. Självklart
            tycker vi att man ska ta stor hänsyn till bakgrund, behov, intressen
            och utvecklingen på arbetsmarknaden. Statsrådet har kanske rätt
            i att Moderaternas och Socialdemokraternas synsätt och politik
            skiljer sig åt en hel del. Vi tycker att det verkar som om Socialdemokraterna
            vill behålla nuvarande system medan vi vill utveckla och förändra
            politiken så att den som har blivit arbetslös tas på allvar och
            att alla som står utanför arbetsmarknaden känner att de bli sedda.
          </note>
          <note>
            Men det är möjligt att det inte är så stora skillnader. Jag tolkade,
            som sagt var, ministerns svar mycket positivt. Jag tror nog att
            vi har ungefär samma grundinställning att detta är en utomordentligt
            viktig fråga som vi måste ta på yttersta allvar.
          </note>
          <note type="speaker">
            Anf. 65 HENRIK WESTMAN (m):
          </note>
          <note>
            Fru talman! Om statsrådet avstår från sitt inlägg får jag väl
            bara lägga till en liten förhoppning. Det är klassiskt att när
            revisorerna har intresserat sig för någonting så aktiverar sig
            myndigheter och regering ganska snabbt. Då brukar det bli så att
            regeringens kolleger i ansvarigt utskott därefter kan föreslå
            avslag på revisorernas förslag med hänsyn till de åtgärder som
            redan är på gång. Det ska nu bli väldigt intressant att se vad
            som händer i arbetsmarknadsutskottet.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2002/03:165 om stödet till arbetshandikappade
          </note>
          <note type="speaker">
            Anf. 66 Statsrådet HANS KARLSSON (s):
          </note>
          <note>
            Fru talman! Henrik Westman har ställt följande frågor till mig:
          </note>
          <note>
            Vilket initiativ ämnar jag vidta för att alla arbetshandikappade
            ska få det stöd de har rätt till och bli behandlade med respekt
            och vilka initiativ ämnar jag vidta för att tillse att dessa stöd
            enbart går till dem som är arbetshandikappade?
          </note>
          <note>
            Henrik Westman refererar till en rapport från
          </note>
          <note>
            Riksrevisionsverket som kom våren 2000 och som bygger på granskningar
            som gjorts under åren 1997-
          </note>
          <note>
            1999.
          </note>
          <note>
            Regeringen har i olika sammanhang kommenterat denna rapport,
            i bland annat olika budgetpropositioner men också här i kammaren.
          </note>
          <note>
            Jag vill trots detta och trots att rapporten är några år gammal
            än en gång kommentera Riksrevisionsverkets kritik.
          </note>
          <note>
            RRV har granskat ett antal personakter och intervjuat handläggare
            av lönebidrag och kommit fram till att en alltför stor andel av
            besluten ej haft sin grund i ett arbetshandikapp.
          </note>
          <note>
            Arbetsförmedlingen ska göra en samlad bedömning av hela situationen
            för en person som söker arbete. En person som har ett mindre funktionshinder
            styrkt av ett läkarutlåtande kan ha stora svårigheter på arbetsmarknaden.
            Ett omfattande funktionshinder i kombination med bra utbildning
            och goda referenser behöver däremot inte alls innebära ett arbetshandikapp
            som kräver statlig subvention.
          </note>
          <note>
            Jag vill också åter kommentera Henrik Westmans påstående om att
            "det anses viktigt att de genomsnittliga bidragen minskar i omfattning".
            Jag antar att
          </note>
          <note>
            Henrik Westman därmed avser att arbetsförmedlingen menar att
            bidragen ska minska.
          </note>
          <note>
            Arbetsförmedlingen har det uppdraget.
          </note>
          <note>
            Enligt förordningen som reglerar hanteringen av lönebidrag ska
            lönebidrag i princip kunna lämnas i högst fyra år. Det får förlängas
            utöver det fjärde året endast om det efter särskild prövning bedöms
            motiverat med hänsyn till arbetstagarens arbetsförmåga.
          </note>
          <note>
            Omprövning av bidragsnivån ska ske regelbundet.
          </note>
          <note>
            Jag tycker att detta regelverk är rimligt inte minst utifrån
            en respekt för den anställde.
          </note>
          <note>
            Alla människor blir snabbare och skickligare i att utföra sina
            arbetsuppgifter efter en tid, och det oavsett om ett arbetshandikapp
            föreligger eller inte. Därför ska subventionen till arbetsgivaren
            prövas regelbundet. I de fall där funktionshindret har medfört
            ytterligare bortfall i arbetsförmågan så finns också möjligheten
            att bibehålla bidragsnivån, men en prövning anser jag vara relevant.
          </note>
          <note>
            Henrik Westman tar upp frågan om unga handikappade.
          </note>
          <note>
            Förtidspensionssystemet har ändrats från och med januari 2003.
            För försäkrade i åldrarna 19-29 år ersätts förtidspension med
            aktivitetsersättning. Denna ska till skillnad från förtidspensionssystemet
            stimulera till aktivitet utan att den enskildes ekonomiska trygghet
            påverkas. Försäkringskassan ska undersöka och stimulera till aktiviteter
            som kan ha en positiv effekt på sjukdomstillståndet eller den
            fysiska eller psykiska prestationsförmågan.
          </note>
          <note>
            Arbetsmarknadsverket arbetar för att unga arbetshandikappade
            ska ges särskilt stöd för att etablera sig på arbetsmarknaden.
            I samverkan med skolan genomförs särskilda vägledningsinsatser
            för att stimulera till högre studier och till otraditionella val.
            Inom varje länsarbetsnämnd finns en tjänsteman med samordningsansvar
            för arbetet med unga handikappade.
          </note>
          <note>
            Så vill jag återgå till de konkreta frågor som Henrik Westman
            ställt till mig.
          </note>
          <note>
            Jag anser att arbetshandikappade bedöms med respekt av arbetsförmedlingen.
            Jag anser också att de i stort får det stöd som efterfrågas och
            att de arbetsmarknadspolitiska programmen avsedda för arbetshandikappade
            går till avsedd målgrupp.
          </note>
          <note>
            Ändå vill jag säga att regeringen givetvis har lyssnat på den
            kritik som bland andra RRV har framfört, och mycket av det som
            görs på området kan göras med högre kvalitet till lägre kostnader
            med högre effektivitet och träffsäkerhet.
          </note>
          <note>
            Regeringen har därför uppdragit åt olika utredare att se över
            de befintliga insatserna för arbetshandikappade och vid behov
            komma med förslag till alternativ.
          </note>
          <note>
            De utredningar som för närvarande pågår är utredningen om arbetsmarknadspolitiska
            program för personer med nedsatt arbetsförmåga, som ska redovisas
            senast den 22 september 2003 och utredningen om styrning och inriktning
            av Samhall, som ska redovisas senast den 31 maj 2003.
          </note>
          <note>
            Dessutom finns en utredning som bland annat har till uppgift
            att se över det nuvarande systemet med arbetshjälpmedel.
          </note>
          <note>
            Dessa utredningar har inte enbart tillkommit på grund av Riksrevisionsverkets
            kritik. Förändringar inom arbetsmarknaden i form av omstruktureringar
            och ökad internationell konkurrens är andra skäl till att se över
            de insatser som utformades under andra förutsättningar än dem
            som gäller i dag.
          </note>
          <note>
            Jag är angelägen om att framhålla att det är av största vikt
            att personer med funktionshinder får samma möjligheter att delta
            i samhällslivet som personer utan funktionshinder.
          </note>
          <note type="speaker">
            Anf. 67 HENRIK WESTMAN (m):
          </note>
          <note>
            Fru talman! Än en gång tackar jag arbetsmarknadsministern för
            svaret. Interpellationen är skriven därför att Riksrevisionsverket
            har visat att stödet till de arbetshandikappade inte fungerar
            som det var tänkt. Det bör ju vara ordning och reda i det stöd
            som ska gå till dem som behöver bra hjälp.
          </note>
          <note>
            Jag tycker att statsrådet tyvärr på klassiskt sätt försöker tona
            ned problemen genom att hänvisa till att studien som jag refererar
            till presenterades i april
          </note>
          <note>
            2000. Det finns inga färskare studier, vilket gör det ännu mer
            angeläget att se över systemen och vidta konkreta åtgärder. Det
            hindrar varken att problemen inte tas på allvar eller att systemen
            just nu skulle fungera bättre.
          </note>
          <note>
            Det enda som är riktigt positivt och som är bra i statsrådets
            svar är att slentrianmässiga förtidspensioner bland yngre arbetshandikappade
            är slopade. Den tidigare ordningen innebar att det nästan var
            rutin att förtidspensionera, vilket ledde till att den arbetshandikappade
            blev utestängd från arbetsmarknaden och dessutom fick en lägre
            pension.
          </note>
          <note>
            Vad utfallet nu blir i praktiken återstår att se. De här grupperna
            är utsatta, och tillhör dem som många i politiska sammanhang lätt
            glömmer bort. Det tänker inte vi göra.
          </note>
          <note type="speaker">
            Anf. 68 Statsrådet HANS KARLSSON (s):
          </note>
          <note>
            Fru talman! Det är inte alldeles enkelt att hitta en distinkt
            skiljelinje så här långt i våra inlägg, Henrik
          </note>
          <note>
            Westman.
          </note>
          <note>
            Vi har satt till utredningarna därför att de ska ge ett bättre
            underlag för att fatta kloka och klokare beslut framöver. Av tidsskäl
            har jag själv engagerat mig först och främst i Samhallsomstruktureringen.
          </note>
          <note>
            Stora förändringar på arbetsmarknaden har ju också fått stora
            konsekvenser för Samhall, precis som för en rad andra verkstads-
            och sammansättningsindustrier.
          </note>
          <note>
            Det är ett problem.
          </note>
          <note>
            Jag är både angelägen och engagerad när det gäller just detta.
            Vi måste förmå skapa och ta fram jobb och göra det möjligt för
            människor som är arbetshandikappade att inte bara ha ett arbete,
            utan också ha ett arbete som är utvecklande och som är på riktigt.
            Det ska vara ett arbete där man deltar i produktion, skapar värden
            och får lära sig nya saker. Därför gäller båda inriktningarna
            på utredningarna - de som jag närmast tänker på - frågan om dels
            hur man rent allmänt ska kunna ha lönebidrag i de reguljära arbetsplatserna,
            dels hur man kan ha en av samhället anordnad verksamhet i företagsform.
            Den ska finnas på konkurrensutsatta marknaden och försöka skapa
            arbetstillfällen som är bra.
          </note>
          <note>
            Tyvärr är det inte riktigt så i dag. Alldeles för många inom
            Samhall har för dåligt innehåll i jobben på grund av att det har
            försvunnit arbetstillfällen. Jag tycker inte om det. Så ska inte
            de som är arbetshandikappade behöva bli behandlade.
          </note>
          <note>
            Jag vill skapa förbättringar på den punkten. Jag tror att detta
            är möjligt, och jag kommer att anstränga mig för det.
          </note>
          <note type="speaker">
            Anf. 69 HENRIK WESTMAN (m):
          </note>
          <note>
            Fru talman! Det ska bli intressant att så småningom diskutera
            Samhalls framtid här. Jag misstänker att den frågan lär komma
            upp, och det finns nog mycket att diskutera i det sammanhanget.
          </note>
          <note>
            Jag är inte säker på att det är så förfärligt mycket som skiljer
            oss åt. Hans Karlsson säger att han väntar på viktiga utredningar
            som man tar allvarligt på, men jag tycker tyvärr ändå inte att
            det tyder på att han är beredd att ta några ytterligare konkreta
            initiativ för att komma till rätta med alla de övriga problem
            som
          </note>
          <note>
            RRV pekade på. Det som han erbjuder är två utredningar som sedan
            länge fullföljer sina uppdrag.
          </note>
          <note>
            Det som jag egentligen efterlyser är att statsrådet på allvar
            tar kravet att stödet faktiskt bara ska gå till dem som är arbetshandikappade.
            RRV:s rapport visar ju att så inte riktigt är fallet.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2002/03:167 om arbetslösa invandrare
          </note>
          <note type="speaker">
            Anf. 70 Statsrådet HANS KARLSSON (s):
          </note>
          <note>
            Fru talman! Tobias Billström har ställt ett antal frågor till
            statsministern om den siffra på 116 000
          </note>
          <note>
            arbetslösa invandrare som nämndes i valrörelsen förra året. Sammanfattningsvis
            undrar Tobias Billström var siffran kommer ifrån, under vilka
            villkor människorna bakom siffran lever samt vad som ska göras
            för att dessa människor ska komma i arbete. Arbetet i regeringen
            är så fördelat att det är jag som ska besvara interpellationen.
          </note>
          <note>
            Efter det att målet om att halvera arbetslösheten till 4 % nåddes
            i slutet av 2000 har sysselsättningen stått i fokus för regeringens
            politik. Målet är att andelen reguljärt sysselsatta i befolkningen
            i åldern 20-
          </note>
          <note>
            64 år ska öka till 80 % år 2004. Det långsiktiga målet är full
            sysselsättning. Att nå dessa mål samtidigt som arbetslösheten
            hålls på en låg nivå ställer nya krav på såväl arbetsmarknadspolitiken
            som övriga politikområden.
          </note>
          <note>
            Den siffra på 116 000 individer som Tobias Billström är intresserad
            av bygger på Statistiska centralbyråns arbetskraftsundersökningar.
            Den säger att ca
          </note>
          <note>
            116 000 fler utrikes födda skulle ha varit sysselsatta
          </note>
          <note>
            2001 om utrikes födda hade haft samma sysselsättningsgrad som
            svenskfödda i varje enskild åldersgrupp för respektive kön. Siffran
            finns redovisad i departementspromemorian Arbetskraftsutbudet
            och välfärden - aktuell politik och framtida utmaningar
          </note>
          <note>
            (Ds 2002:30). Några nya initiativ för att reda ut vad som gäller
            i sak är knappast nödvändiga.
          </note>
          <note>
            Men var finns då dessa människor som fortfarande inte är sysselsatta?
            Ja, de kan vara i arbetskraften eller utanför arbetskraften. De
            kan vara arbetssökande, sjukskrivna, studerande eller hemarbetande.
            Det handlar nu inte bara om att se till att så många som möjligt
            i arbetskraften kommer i arbete. Det handlar i hög grad också
            om att mobilisera dem som är utanför arbetskraften.
          </note>
          <note>
            Det finns olika förklaringar till att just invandrare här är
            av särskilt intresse. En är att de är överrepresenterade bland
            dem som till exempel studerar, arbetar hemma eller är arbetsoförmögna.
            En annan är att personer med utländsk bakgrund - invandrare och
            barn till invandrare - beräknas utgöra mer än en fjärdedel av
            befolkningen i arbetsför ålder 2015.
          </note>
          <note>
            Inom arbetsmarknadspolitiken görs stora ansträngningar för att
            öka sysselsättningen för invandrare. Inom Arbetsmarknadsverket
            finns bland annat medel för personalförstärkningar som syftar
            till att särskilt stärka ställningen på arbetsmarknaden för personer
            med utländsk bakgrund. Sådana personalförstärkningsresurser kommer
            att finnas också under
          </note>
          <note>
            2004 och 2005. Arbetsmarknadsstyrelsen har vidare under 2001-2003
            beviljats särskilda medel för kompletterande utbildningsinsatser
            för arbetslösa med utländsk högskoleexamen inom bristyrken. Åtgärder
            har också vidtagits för att motverka diskriminering i arbetsförmedlingens
            verksamhet och för att arbetsförmedlingen ska medverka mer aktivt
            i introduktionen av flyktingar. Inom kort avser jag att till riksdagen
            överlämna en proposition med förslag till ytterligare åtgärder
            för att förbättra möjligheterna för olika grupper av invandrare
            att få arbete.
          </note>
          <note>
            I ett sysselsättningsperspektiv är emellertid åtgärder inom arbetsmarknadspolitiken
            långt ifrån tillräckliga. Av grundläggande betydelse är också
            åtgärder för att minska ohälsan och för att minska de samlade
            marginaleffekterna, bland annat genom reformer i skatte- och bidragssystemen.
            Arbetet på dessa båda områden kommer att gå vidare.
          </note>
          <note>
            Två omfattande utredningar om svenskundervisningen för invandrare
            och introduktionen av flyktingar kommer att redovisas efter sommaren.
            Mot denna bakgrund kommer ytterligare åtgärder att aktualiseras
            också på dessa redan prioriterade områden. I sammanhanget bör
            dessutom nämnas de insatser inom storstadspolitiken som pågår
            löpande. Ett särskilt målområde inom de så kallade lokala utvecklingsavtalen
            är att öka sysselsättningen i berörda stadsdelar.
          </note>
          <note>
            Min tro och förhoppning är att inriktningen på, och bredden i,
            de olika åtgärder regeringen vidtar ska bidra till högre sysselsättning
            och lägre arbetslöshet för såväl utrikes födda som infödda. Att
            det finns mycket kvar att göra är uppenbart. Exempelvis var sysselsättningsgraden
            för utrikes födda 60,2 % första halvåret 2002, medan den för totalbefolkningen
            låg på 74,7 %. Samtidigt är det med glädje jag konstaterar att
            utvecklingen går i rätt riktning. Första halvåret
          </note>
          <note>
            1998 var sysselsättningsgraden för utrikes födda endast 52,9
            %.
          </note>
          <note>
            Den aktuella siffran om 116 000 individer är en viktig markering.
            Den visar att politikens ambitioner inte kan vara lägre när det
            gäller människor med ursprung i andra länder, än i fråga om de
            som är födda i Sverige. Och den tydliggör inte minst den stora
            arbetskraftspotential som finns i befolkningen. Jag kan försäkra
            Tobias Billström att varje socialdemokratisk regering med kraft
            kommer att driva arbetet för att bättre ta till vara denna resurs
            vidare - för tillväxtens, välfärdens och rättvisans skull.
          </note>
          <note type="speaker">
            Anf. 71 TOBIAS BILLSTRÖM (m):
          </note>
          <note>
            Fru talman! Jag ber att få tacka för svaret. Jag ska börja med
            att konstatera att jag inte riktigt fått kläm på vem som egentligen
            bestämmer i regeringen. Första gången jag ställde den här frågan
            valde statsminister Göran Persson att bolla den vidare till vice
            statsminister Margareta Winberg. Hon blev mig svaret skyldig och
            bollade mig tillbaka till statsministern. Denne hänvisade mig
            då till Hans Karlsson, som uppenbarligen är en grå eminens i Regeringskansliet.
            Vi får hoppas att han klarar att axla statsministerns mantel här
            i afton.
          </note>
          <note>
            Jag ställde min fråga om de 116 000 invandrarna, som Göran Persson
            så mystiskt tog fram i förra årets valrörelse, av ett antal skäl.
            Det är emellertid inte så mycket de rent statistiska uppgifterna
            som är intressanta utan frågan varför regeringen väljer att ducka
            för frågan om varför statistiken skiljer sig åt när den redovisas.
            Skillnaden mellan den siffra som användes i den allmänna debatten
            och den som Göran Persson använde är nämligen slående.
          </note>
          <note>
            Statsministern utelämnade i valtalen i augusti dem som inte fanns
            med i statistiken över arbetslösa och dem som inte fanns på arbetsmarknaden.
            Om nu samma värden lades in i den kalkyl som statsministern annars
            använder för att beskriva arbetslösheten bland svenskar, hade
            arbetslösheten inte legat på den nivå som den regering som Hans
            Karlsson ingår i vanligtvis brukar hävda. Den hade varit väsentligt
            mycket högre.
          </note>
          <note>
            Det går inte att frigöra sig från tanken att regeringen i själva
            verket inte vill ha en debatt om den här frågan. Tanken på 116
            000 fler personer som faktiskt befinner sig i den reala världen,
            verkliga människor av kött och blod här och nu, skrämmer.
          </note>
          <note>
            Hans Karlsson hävdar att regeringen inte avser att använda separata
            mått. Han har i den här debatten hävdat att regeringen inte vill
            se nya initiativ för att reda ut vad som gäller i sak, men det
            är just sakfrågan som borde stå i centrum för den här debatten.
            Ingen betvivlar ju att arbetslösheten bland invandrare är högre
            än bland infödda svenskar.
          </note>
          <note>
            Ingen misstror betydelsen av en sådan uppgift eftersom den innebär
            en enorm påfrestning på den svenska arbetsmarknaden. Det ser vi
            dagligen. Jag ser det varje dag i min hemstad Malmö. Just därför
            är det en angelägen uppgift att komma överens om rätt sätt att
            mäta, och det borde vi väl rimligen vara överens om, Hans Karlsson.
          </note>
          <note type="speaker">
            Anf. 72 Statsrådet HANS KARLSSON (s):
          </note>
          <note>
            Fru talman! Ja, det är inte säkert att jag kan axla statsministerns
            roll här i kammaren och talarstolen.
          </note>
          <note>
            Uppriktigt sagt, Tobias Billström, förstår jag inte riktigt vad
            som är problemet. De här 116 000 människorna uppstår när man gör
            den räkneoperation som jag hänvisade till. Att de finns är naturligtvis
            sant, men det visar hur många människor som ytterligare skulle
            kunna vara i arbete om sysselsättningsgraden var lika hög bland
            invandrare som bland infödda. Det är väl inte ett statistiskt
            problem, eller hur?
          </note>
          <note type="speaker">
            Anf. 73 TOBIAS BILLSTRÖM (m):
          </note>
          <note>
            Fru talman! Det var inte direkt ett klargörande svar.
          </note>
          <note>
            I debatten om antalet arbetslösa i Sverige är det två nyckeltal
            som stått i centrum. Dels handlar det om den sammanlagda arbetslösheten
            som sådan, dels om antalet människor som befinner sig innanför
            respektive utanför de gränser som statistiken rest upp.
          </note>
          <note>
            När vi moderater har hävdat att regeringen inte räknar på rätt
            sätt är det ju inte för att vi inte önskar bättre åtgärder för
            att få fler människor i arbete eller motsvarande. Inte heller
            är det för att vi misstror eller misstycker i fråga om arbetslöshetsstatistiken
            - så länge som den visar sanningen och inte en tillrättalagd verklighet.
            Det är ett faktum att de 116 000 invandrarna dök upp och försvann
            nästan lika fort igen, precis som regeringen var tvungen att korrigera
            när det gällde antalet flyktingar som Sverige hade tagit emot,
            där statsministern gick ut och sade att det var
          </note>
          <note>
            ½ miljon och det sedan visade sig vara 250 000, en uppgift som
            korrigerades direkt från Regeringskansliet.
          </note>
          <note>
            Det här är ett faktum som bekymrar mig, Moderaterna och, tror
            jag, till och med den samlade oppositionen. Ur rent statistisk
            synvinkel är det uppenbarligen så att regeringen använder sig
            av ett mått när man framför synpunkter till pressen och sympatisörer
            inom det socialdemokratiska partiet och ett annat när man diskuterar
            med oppositionen, till exempel i den här kammaren.
          </note>
          <note>
            Statsrådet hävdar nu att det inte behövs några nya initiativ
            för att reda ut vad som gäller i sak. Men det är ju just vad som
            behövs! Var är de 116 000 invandrarna egentligen, Hans Karlsson?
            Var blev de av? Var befinner de sig i samhället? Har de jobb?
            Är de arbetslösa? Det här är frågor som jag nu har ställt till
            tre statsråd i rad, och jag har fortfarande inte fått något riktigt
            svar på frågan. Men Hans Karlsson ska få en chans till.
          </note>
          <note type="speaker">
            Anf. 74 Statsrådet HANS KARLSSON (s):
          </note>
          <note>
            Fru talman! Jag trodde att jag hade svarat på var jag tror att
            de finns. De är antingen i arbetskraften eller utanför. De kan
            vara arbetssökande, sjukskrivna, studerande eller hemarbetande.
            De finns bland alla de kategorierna.
          </note>
          <note>
            Men de 116 000 är, såvitt jag förstår, en matematisk konstruktion
            och uppkommer om man räknar baklänges på sysselsättningsgraden
            för infödda jämfört med invandrare. Jag kan inte se att det är
            ett problem.
          </note>
          <note>
            I övrigt kan jag hänvisa till den debatt vi hade för en stund
            sedan om statistiken. Det är inte bra att debattera om vi har
            olika verklighetsuppfattning. Det måste vi försöka enas om. Jag
            är inte beredd att ta några initiativ nu, men inte kan det väl
            vara så att vi ska tvingas använda tid för att reda ut hur vi
            beskriver verkligheten när vi har myndigheter som kan räkna och
            sammanställa statistik. Det vore väl dumt.
          </note>
          <note>
            Men jag förstår fortfarande inte varför de här
          </note>
          <note>
            116 000 utgör ett problem i diskussionen. Med dem avses inte
            något annat än att visa just hur många som skulle kunna var sysselsatta
            om sysselsättningsgraden var lika hög för invandrare som för infödda
            svenskar.
          </note>
          <note type="speaker">
            Anf. 75 TOBIAS BILLSTRÖM (m):
          </note>
          <note>
            Fru talman! Jag måste först och främst påminna statsrådet om
            att det är regeringen som har gett SCB
          </note>
          <note>
            ett mycket specifikt uppdrag när det gäller vilka mål och vilka
            siffror som man ska använda sig av för att mäta arbetslöshetsstatistiken.
            Det har inte riksdagen gjort. Det har inte jag gjort. Det har
            ingen annan gjort än den samlande enhet som regeringen utgör.
          </note>
          <note>
            Men i den här diskussionen är det oerhört viktigt att slå fast
            grundbultarna för vad som egentligen är de väsentliga frågorna,
            åtminstone som vi moderater ser på det. Det handlar om att Sverige
            måste skapa en arbetsmarknad som är mer rörlig och öppen, en arbetsmarknad
            som är tillgänglig för alla. Den geografiska rörligheten behöver
            här öka, men framför allt den sociala. Den stora arbetskraftsreserv
            av faktiskt arbetslösa människor som finns i Sverige måste mobiliseras
            och tas till vara, både för den enskildes och för samhällets skull.
          </note>
          <note>
            För att kunna åstadkomma detta behöver en rad konkreta åtgärder
            genomföras. Det handlar om att skapa förutsättningar för att få
            fler människor i arbete. Det handlar om att få fler och växande
            företag. Det handlar om minskat regelkrångel, och det handlar
            om lägre skatter på arbete och företagande - och framför allt
            en helt ny arbetsmarknadspolitik.
          </note>
          <note>
            Men i allt detta, oavsett vilka åtgärder som de olika partierna
            i denna kammare föreslår, är det en sak som är oerhört central.
            Man måste veta vad man pratar om och vara överens om vilka förutsättningar
            som gäller, och det är helt enkelt avgörande. Därför är det oerhört
            trist och tråkigt att konstatera att vi inte kommit till klarhet
            i frågan om vad statsministern egentligen menade i augusti. Vi
            vet fortfarande inte vad det korrekta antalet arbetslösa invandrare
            är och var de 116 000 arbetslösa invandrarna befinner sig.
          </note>
          <note>
            Jag kan inte annat än konstatera att statsrådet har misslyckats
            i sina förklaringar här i kammaren, och det är beklagligt. Men
            det finns ju en chans för statsrådet att komma tillbaka när regeringen
            har satt sig ned och diskuterat vilka mått och medel som man egentligen
            vill använda och vilka siffror som är relevanta i den här diskussionen.
          </note>
          <note type="speaker">
            Anf. 76 Statsrådet HANS KARLSSON (s):
          </note>
          <note>
            Fru talman! Jag begärde ordet därför att jag ställer inte upp
            på den slutsats som Tobias Billström gjorde.
          </note>
          <note>
            Jag har inte misslyckats med att redovisa några
          </note>
          <note>
            116 000 arbetslösa. Det är en matematisk konstruktion för att
            beskriva en skillnad mellan sysselsättningsgrad för invandrare
            och för infödda svenskar -
          </note>
          <note>
            inget annat. Att hävda att det är arbetslösa som har gömts undan
            eller som inte redovisas är fel.
          </note>
          <note>
            Överläggningen var härmed avslutad.
          </note>
          <note>
            13 § Anmälan om inkomna uppteckningar från
          </note>
          <note>
            EU-nämndssammanträde
          </note>
          <note>
            Tredje vice talmannen anmälde att uppteckningar från EU-nämndens
            sammanträde fredagen den
          </note>
          <note>
            24 januari inkommit.
          </note>
          <note>
            14 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            2002/03:47 till arbetsmarknadsutskottet
          </note>
          <note>
            Redogörelse
          </note>
          <note>
            2002/03:RB1 till finansutskottet
          </note>
          <note>
            15 § Återkallelse av motion
          </note>
          <note>
            Tredje vice talmannen anmälde att Lotta N Hedström och Mikael
            Johansson (mp) i skrivelse den
          </note>
          <note>
            18 februari återkallat den av dem väckta motionen
          </note>
          <note>
            2002/03:U1 med anledning av prop. 2002/03:43
          </note>
          <note>
            Svenskt deltagande i en EU-ledd styrka i Makedonien.
          </note>
          <note>
            Tredje vice talmannen meddelade att talmannen avskrivit denna
            motion.
          </note>
          <note>
            Skrivelsen lades till handlingarna.
          </note>
          <note>
            16 § Bordläggning
          </note>
          <note>
            Anmäldes och bordlades
          </note>
          <note>
            Utrikesutskottets betänkande
          </note>
          <note>
            2002/03:UU14 Svenskt deltagande i en EU-ledd styrka i Makedonien
          </note>
          <note>
            17 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 18 februari
          </note>
          <note>
            2002/03:194 av Håkan Larsson (c) till jordbruksminister Ann-Christin
            Nykvist
          </note>
          <note>
            Fiskeriförsöksstationen i Kälarne
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 25 februari.
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 18 februari
          </note>
          <note>
            2002/03:542 av Peter Danielsson (m) till statsrådet
          </note>
          <note>
            Lars-Erik Lövdén
          </note>
          <note>
            Kooperativ hyresrätt
          </note>
          <note>
            2002/03:543 av Kjell-Erik Karlsson (v) till miljöminister Lena
            Sommestad
          </note>
          <note>
            Torvbrytning
          </note>
          <note>
            2002/03:544 av Berit Jóhannesson (v) till försvarsminister Leni
            Björklund
          </note>
          <note>
            Personalansvarsnämnd
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 25 februari.
          </note>
          <note>
            19 § Kammaren åtskildes kl. 19.19.
          </note>
          <note>
            Förhandlingarna leddes av talmannen från sammanträdets början
            till ajourneringen kl. 16.29 och av tredje vice talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
