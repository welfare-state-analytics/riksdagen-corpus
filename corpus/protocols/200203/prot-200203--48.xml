<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--48</head>
          <docDate when="2003-01-29">2003-01-29</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------------
          </note>
          <note>
            1 § Aktuell debatt: Säkerhetstjänstkommissionens betänkande
          </note>
          <note type="speaker">
            Anf. 1 LARS OHLY (v):
          </note>
          <note>
            Herr talman! Ärade åhörare!
          </note>
          <note>
            Tänk dig ett land där hundratusentals människor övervakas och
            registreras för sina åsikters skull.
          </note>
          <note>
            Tänk dig ett land där uppgifter om sexualitet, kärleksliv, fritid,
            resor och vänskapliga relationer registreras i hemlighet.
          </note>
          <note>
            Tänk dig ett land där hundratusentals privata samtal avlyssnas
            utan människors vetskap, där möten buggas, där säkerhetspolisen
            avlyssnar vad som sägs i styrelser och på medlemsmöten och där
            yrkesförbud för många av de övervakade gäller för vissa tjänster
            utan att de vet om det eller har någon möjlighet att försvara
            sig mot anklagelser som hämtats från hemliga registeruppgifter.
          </note>
          <note>
            Tänk dig ett land där regeringen i det längsta förnekar att detta
            pågår.
          </note>
          <note>
            Tänk dig ett land där detta avslöjas.
          </note>
          <note>
            Tänker du på Sverige?
          </note>
          <note>
            Anf. 2 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Herr talman! Säkerhetstjänstens arbete har under flera decennier
            diskuterats. Det är naturligt, med tanke på hur mycket som har
            hänt. Det har i dessa diskussioner funnits en naturlig bitterhet
            över att man inte har kunnat få fram all den sanning man önskat.
          </note>
          <note>
            Det är mot den bakgrunden som regeringen tillsatte
          </note>
          <note>
            Säkerhetstjänstkommissionen efter att tidigare ha utrett den
            så kallade IB-affären genom Enn Kokk.
          </note>
          <note>
            Men nu ville regeringen att allting skulle komma fram, och man
            gav också den oberoende kommissionen särskilda befogenheter, ja,
            man gav den befogenheter till och med att höra människor under
            straffansvar, en rätt som annars brukar vara exklusiv för våra
            domstolar. Men det här var viktigt. Det här var någonting som
            betydde mycket för många människor.
          </note>
          <note>
            Säkerhetstjänstkommissionen kom med sitt betänkande nu i december.
            Den har gjort ett grundligt och mycket bra arbete. Tack vare kommissionen
            har vi nu fått ett mycket omfattande material. Där har man kunnat
            konstatera ett nätverk med rapportörer som har kommit från säkerhetstjänsten.
            Där har funnits rapportörer som har informerat om kommunister
            på arbetsplatser. Människor som i sitt arbete har fått sin verksamhet
            rapporterad till olika personer är naturligtvis någonting mycket
            allvarligt.
          </note>
          <note>
            Initiativet kom från Försvarsstaben, har man kunnat slå fast.
            Men det är också så att ledande socialdemokrater har haft en framträdande
            roll. Allt detta och mycket mera har kommit fram i Säkerhetstjänstkommissionens
            betänkande.
          </note>
          <note>
            En hel del har varit känt sedan tidigare. Men det har också kommit
            fram saker som nu gör att det har skapats behov och möjligheter
            att vidta de förändringar som behövs för att kunna gå vidare i
            det arbete som pågår för att polisen och säkerhetspolisen ska
            kunna bekämpa och förebygga brott samtidigt som hela tiden den
            enskildas integritet behöver stärkas.
          </note>
          <note>
            Kommissionen har i sitt betänkande kunnat slå fast att det under
            50- och 60-talen var hundratusentals människor som blev avlyssnade,
            och ett stort antal människor har registrerats. Vi vet sedan tidigare
            att under perioden 1969-1996, då Registernämnden har funnits till
            tjänst för att hjälpa de personer som på ett orimligt sätt har
            fått konsekvenser av att de har blivit registrerade, är det åtta
            personer i vilkas fall man har funnit att det har varit på det
            sättet, och de har sedan också fått skadestånd.
          </note>
          <note>
            Jag kommer nu att ta initiativ till att Registernämnden också
            får i uppdrag att i första hand se över de personer som kan vara
            i samma situation, nämligen i första hand från andra världskriget
            fram till
          </note>
          <note>
            1969, och att Registernämnden gör ett lika bra och grundligt
            arbete som man har gjort under den senare period som jag nyss
            nämnde.
          </note>
          <note>
            Men vi ska också i det här sammanhanget, och det tycker jag är
            viktigt i dagens diskussion, inte bara se bakåt utan också se
            framåt. Här är det naturligtvis en väldigt svår balansgång. För
            att kunna bekämpa till exempel nynazistisk brottslighet behöver
            vi ge Säkerhetspolisen och polisen möjlighet till telefonavlyssning.
            Det är viktigt att man ändå ger polisen det redskapet, men utan
            att det ska kränka enskildas integritet.
          </note>
          <note>
            Rättssäkerheten har ju blivit mycket bättre än det vi talade
            om, på 50- och 60-talet. Vi har en ny polisdatalag som gör att
            man alltså inte får registrera enbart för till exempel politisk
            åskådning, filosofisk åskådning, religiös åskådning, sexuell läggning
            och mycket mera. Det här är en utvidgning av det förbud som redan
            finns i regeringsformen, där det slås fast att man inte får registrera
            för enbart politiska åsikter.
          </note>
          <note>
            Nu har kommissionen sagt att i de analysdatabaser som finns kan
            det finnas en risk - man har inte hittat några konkreta fall,
            men man kan säga att det finns en risk - för att misstag ändå
            begås. Det ska man väl också till en början slå fast: Det är klart
            att misstag kan begås. Det gäller att eliminera den risken så
            mycket som möjligt, och det ligger ju i allas intresse, inte minst
            Säkerhetspolisens. För att kunna gå vidare med det här och alltså
            minska den risken får dialogen med Rikspolisstyrelsen och Säkerhetspolisen
            fortsätta. Vi måste utveckla rutinerna för det. Vi måste fortsätta
            se till att Registernämnden utvecklas och fortsätter sitt arbete
            där man alltså har möjlighet att kartlägga allt det här och analysera
            överallt. Det är viktigt. Det är ett stort steg för att förstärka
            rättssäkerheten. Vi måste också, vilket pågår sedan en tid tillbaka,
            med en översyn av polisdatalagen se till att vi ger de redskap
            som behövs, men utan att kränka den enskildas integritet. Det
            är viktigt för att upprätthålla tryggheten för alla våra medborgare
            och ytterst försvara demokratin.
          </note>
          <note>
            Kommissionen kommer också med allvarlig kritik mot telefonavlyssning.
            Det är naturligtvis oerhört oroväckande. De människor som utsätts
            för telefonavlyssning är i en utsatt position, just därför att
            de inte känner till det. Det är naturligt, om det är en hemlig
            telefonavlyssning. Det finns en inbyggd problematik av just det
            skälet. För att komma till rätta med det bör man införa ett system
            med ett offentligt ombud - det kan vara en advokat eller en tidigare
            domare - som tar personens intresse till vara i domstolen när
            en domstol ska besluta om det ska vara telefonavlyssning eller
            inte. På så sätt blir det en motvikt mot åklagaren och det ges
            en möjlighet att överklaga ett tingsrättsbeslut, något som annars
            naturligtvis inte sker om åklagaren vill ha telefonavlyssning
            och domstolen bifaller åklagarens yrkande.
          </note>
          <note>
            Överskottsinformationen vid telefonavlyssning har också diskuterats.
            Det är något som vi har diskuterat. Jag har också tidigare tagit
            initiativ till att man ser över hur det ska kunna regleras. Arbetet
            pågår nu.
          </note>
          <note>
            Inom kort kommer man att kunna presentera ett eventuellt förslag
            på hur man ska kunna använda telefonavlyssningens överskottsinformation
            i framtiden.
          </note>
          <note>
            Den lag som har använts av Säkerhetspolisen vid hemlig telefonavlyssning
            har också diskuterats, nämligen 1952 års lag som faktiskt är en
            tidsbegränsad lag. Det är också en diskussion som har funnits
            länge, om den lagen ska permanentas.
          </note>
          <note>
            På samma sätt har nu diskussioner kommit till stånd om hur man
            ställer sig till den rättsliga grunden för telefonavlyssning,
            nämligen olovlig kårverksamhet. Med tanke på att det inte har
            lett till några åtal, möjligtvis något enstaka, bör man se över
            användarområdet. Det är själva kärnan i problematiken, användarområdet.
          </note>
          <note>
            För att kunna bekämpa och förebygga brott behöver vi telefonavlyssning.
            Vi behöver också kunna kartlägga planerad brottslighet. Det är
            ett sätt att ge trygghet åt våra medborgare och ytterst att försvara
            demokratin. Men det arbetet måste gå hand i hand med rättssäkerheten.
            Annars har vi förlorat kampen redan från början. Det är för att
            gå vidare på den vägen som vi nu vill ge Registernämnden ett nytt
            uppdrag för att ta vara på de människor som kan ha fått orimliga
            konsekvenser av att de har blivit avlyssnade. Vi vill också se
            framåt och införa ett system med offentligt ombud, fortsätta översynen
            av polisdatalagen, reglera överskottsinformationen och på olika
            sätt fortsätta arbetet med att utveckla de rutiner som behövs
            - allt detta för att förstärka demokratin i vårt land.
          </note>
          <note type="speaker">
            Anf. 3 LARS OHLY (v):
          </note>
          <note>
            Herr talman! Den här frågan är inte ny. Den har diskuterats under
            minst 30 år. Det har gjorts utredningar, utredningar som nu framstår
            som falsarier.
          </note>
          <note>
            Där står de - Anders Björck, Carl Lidbom, Enn
          </note>
          <note>
            Kokk, JK - med skammen av att ha blivit avslöjade:
          </note>
          <note>
            De sade inte allt.
          </note>
          <note>
            Men den största skammen och det största ansvaret bär naturligtvis
            de regeringar, de ministrar som har känt till, vetat om och förnekat.
          </note>
          <note>
            Man har bara erkänt det som man överbevisats om. Nu är vi framme
            vid en bevisning som det är svårt att värja sig mot. Då ändrar
            argumentationen karaktär. Då säger Ingvar Carlsson, en av de ansvariga,
            att det var rätt med hänvisning till hotbilden.
          </note>
          <note>
            Demokrati försvarad med antidemokratiska metoder var rätt. Författningsskyddande
            verksamhet försvarad med författningsvidriga metoder - det var
            rätt.
          </note>
          <note>
            Man har inte hittat några brottsmisstankar. Det finns inte något
            åtal eller några fällande domar. Den siffra som kommissionen nämner,
            130 000 övervakade, är sannolikt i underkant.
          </note>
          <note>
            Självklart ska brott beivras - brott mot demokratin, mot vårt
            statsskick, brott som innebär förberedelser för kupper och intriger
            mot vår parlamentariska demokrati. Men inte i något enda fall
            har man funnit några sådana bevis.
          </note>
          <note>
            De brott som har begåtts har begåtts av Säpo, av
          </note>
          <note>
            IB, av agenter i Säkerhetspolisens tjänst. Det tydligaste exemplet
            är Gunnar Ekberg, en brottsling som själv har bombhotat flygplatser,
            en människa med mycket tvivelaktigt rykte. Han stod i statens
            tjänst, för att försvara staten mot dem som man aldrig kunnat
            överbevisa om vare sig brott eller brottsförberedelse.
          </note>
          <note>
            Säpo och IB begick brott genom att fortsätta registrera åsikter,
            tidningsprenumerationer, nyårshälsningar i strid med 1969 års
            lag och 1977 års grundlag.
          </note>
          <note>
            Här finns människor som har kränkts. Här finns människor som
            har blivit fråntagna rätten att söka vilka arbeten de vill. Här
            finns till och med människor som har suttit fängslade trots att
            de uppenbarligen har blivit utsatta för justitiemord. Jag tänker
            på
          </note>
          <note>
            Hugo Gjerswold, som satt fängslad på Fritiof Enboms uppgifter.
            Hugo Gjerswold dog i höstas utan upprättelse, utan ursäkt.
          </note>
          <note>
            Jag vill ge den nuvarande regeringen ett erkännande. Det här
            var ett beslut som var nödvändigt, som kom till efter en mycket
            stark kamp från många, bland annat Vänsterpartiet. Men det var
            ett bra beslut därför att denna kommission har haft förutsättningar
            som ingen kommission tidigare har haft. Det leder fram till att
            vi kan finna en hög trovärdighet i Säkerhetstjänstkommissionens
            slutsatser. Men tidigare regeringar står där med skammen av att
            ha försvarat olagligheter.
          </note>
          <note>
            Nu säger justitieministern att vi måste gå vidare.
          </note>
          <note>
            Det är rätt. Vi måste blicka bakåt för att se och förstå vad
            som hänt, men vi måste också blicka framåt för att förhindra att
            det sker igen.
          </note>
          <note>
            Registernämnden, som har till uppgift att gå igenom eventuella
            övergrepp som skett i övervakningens spår, består av socialdemokrater
            och moderater. Utöka Registernämnden! Se till att andra partier
            med en kritisk hållning till övervakningen och åsiktsregistreringen
            kommer med. Stärk den parlamentariska kontrollen över Säpos verksamhet.
          </note>
          <note>
            Lyft över en del av Säpos verksamhet till den vanliga polisen!
            Övervakning av organisationer och enskilda i syfte att identifiera
            förberedelse till brott är sådant som den civila polisen bör hantera.
          </note>
          <note>
            Överskottsinformationen och hur den hanteras måste regleras i
            lag. Vi kan inte ha ett tillstånd där människor riskerar att utsättas
            för övergrepp på grund av information som man egentligen inte
            har haft rätt att skaffa.
          </note>
          <note>
            Det måste finnas en tydlig rågång, inte bara mellan staten och
            ett parti utan också mellan den polisiära och den militära underrättelsetjänsten.
          </note>
          <note>
            Vi måste få en säkerhetstjänst som fyller sin uppgift. Då krävs
            mindre av Kalle Anka-analyser, mindre av bluff och argument för
            att förstärka sin egen position och sina egna anslagsäskanden
            och mer av sanning och ärlighet.
          </note>
          <note>
            (Applåder)
          </note>
          <note type="speaker">
            Anf. 4 GUNNAR HÖKMARK (m):
          </note>
          <note>
            Herr talman! Det öppna samhället har sina fiender, men det är
            aldrig deras åsikter som är hotet.
          </note>
          <note>
            Tvärtom är det öppna samhället det allra bästa för att bemöta
            allsköns typ av extrema åsikter. Det som är hotet är de som har
            en tro på att deras övertygelse också ger dem rätten att använda
            våld mot andra människor och samhället för att tvinga andra till
            underkastelse och lydnad. Där finns hotet. Där måste också gränsen
            dras mellan det som ett öppet samhälles säkerhetstjänst ska syssla
            med och det som den inte ska syssla med.
          </note>
          <note>
            Vi måste också komma ihåg att när det gäller dessa hot har vi
            en historia bakom oss som vi inte ska glömma när vi för denna
            debatt här i dag. Runtomkring i Europa såg vi efter andra världskriget
            liksom i dag att det öppna samhället hade sina fiender som också
            var beredda att sätta handling bakom orden. Vi såg det i länder
            som Estland, Lettland och Litauen. Vi såg det i Tjeckoslovakien
            efter Pragkuppen. Vi såg det i land efter land. Vi såg det under
            nazitiden.
          </note>
          <note>
            Självfallet fanns det också de i vårt samhälle som inte bara
            hyllade diktaturerna utan faktiskt samarbetade med regimerna.
            De lät sig utbildas där och fick direktiv för sin verksamhet här.
            De tog emot pengar.
          </note>
          <note>
            De förklarade programmatiskt att den kamp som dessa diktaturer
            bedrev för socialismen ville de bedriva tillsammans med dem internationellt
            liksom här i Sverige.
          </note>
          <note>
            Men det var inte bara dem. Här fanns också självfallet liksom
            i andra länder de som ansåg att deras åsikter gav dem rätten att
            tvinga andra till underkastelse. Bara för att ge en fond och bakgrund
            till den miljö som präglade Sverige kan det finnas skäl att läsa
            upp ett kort citat ur partiprogrammet för det parti som har begärt
            dagens debatt, inte för att den begäran är orimlig, tvärtom, utan
            för att ge en bakgrund.
          </note>
          <note>
            I det partiprogram som gällde fram till 1985, det vill säga fyra
            år före murens fall skriver man i kapitel
          </note>
          <note>
            10: Men i oktoberrevolutionen 1917 tog arbetarna och bönderna
            makten i Ryssland. Fascismen försökte krossa sovjetmakten. Men
            efter det andra världskriget förlorade kapitalismen ytterligare
            mark i Europa.
          </note>
          <note>
            Herr talman! Det är så man beskrev demokratins förlust och hur
            diktaturerna segrade över de öppna samhällena. Man fortsatte:
            År 1949 segrade folkrevolutionen i Kina och de imperialistiska
            inkräktarna fördrevs. I dag har en tredjedel av jordens befolkning
            slagit in på socialismens väg. Man skriver sedan om hur dessa
            regeringar ska vara de internationella stödjepunkterna för befrielserörelser
            i olika länder.
          </note>
          <note>
            Det är självfallet att det fanns de som tog dessa texter på allvar
            och inte bara såg det som ord utan mening. De fanns framför allt
            i de grupper som bröt sig ut ur bland annat Vänsterpartiet och
            formerade andra grupper. Men det allvarliga misstaget, och som
            också måste vara till grund för den diskussion vi för här i dag,
            är det misslyckande som det öppna samhället upplevde när det gällde
            att dra gränsen mellan dem som hade åsikter, hur befängda de än
            var, och dem som på olika grunder kunde misstänkas att omsätta
            dem i handling.
          </note>
          <note>
            När man läser Säkerhetstjänstkommissionens rapport framgår det
            två saker. Det är dels att det var berättigat att ha kontroll,
            dels att den inte kunnat dra gränsen mellan rätten till åsikt
            och fri opinionsbildning å ena sidan och de faktiska hoten mot
            det öppna samhällets institutioner å andra sidan. Vi har det i
            form av den telefonavlyssning som inte borde ha skett och den
            hantering av överskottsinformation som har skett bristfälligt.
          </note>
          <note>
            Jag tror att det i hög grad bottnar i att regeringarna under
            denna tid inte tillräckligt tydligt vågade stå upp för att det
            behövs en övervakning och kontroll och därför inte heller såg
            till att skapa sig lagrum och utrymme för att värna rättssäkerheten
            och integriteten för de enskilda. Jag tror att det beror på att
            hemlighetsmakeriet kring det som var olagligt och en sammanblandning
            mellan regeringsmakt och parti också ledde till att vi fick ett
            hemlighetsmakeri kring hemlighetsmakeriet. Det skapade en dubbelmoral
            som är oacceptabel för det öppna samhället.
          </note>
          <note>
            Om det finns några slutsatser vi bör dra är det att det öppna
            samhället måste försvara sig utmed tre olika linjer. Det måste
            vara ett tydlig krav på de olika institutioner som har uppgifterna.
          </note>
          <note>
            För det första ska det öppna samhället försvara sig genom sin
            öppenhet. Det får aldrig leda till att man gör avsteg från det
            som rättssäkerheten och integriteten ställer krav på.
          </note>
          <note>
            För det andra måste man kunna dra gränslinjen mellan dem som
            har åsikter och dem som utgör ett faktiskt hot.
          </note>
          <note>
            För det tredje måste vi bygga ut formerna för att värna rättssäkerheten
            och kontrollen över dem som kontrollerar. Vi måste se till att
            väktarna är bättre på att vaktas och att väktarna har väktare
            som slår vakt om integriteten för de enskilda.
          </note>
          <note>
            Justitieministern har pekat på några vägar att göra detta. Det
            finns fler. Det är detta som bör ligga till grund för debatten
            om Säkerhetstjänstkommissionens rapport.
          </note>
          <note type="speaker">
            Anf. 5 BO KÖNBERG (fp):
          </note>
          <note>
            Herr talman! En säkerhetspolis behövs, tyvärr.
          </note>
          <note>
            Det har under hela efterkrigstiden i vårt land funnits grupper
            som eftersträvat diktatur. Det har funnits befogade misstankar
            om att det inom dessa grupper funnits personer som har varit beredda
            att med våld arbeta för att demokratin avskaffas.
          </note>
          <note>
            Under efterkrigstidens två första decennier har det främst gällt
            det svenska kommunistpartiet. Partiet hade dessutom nära förbindelser
            med en mycket mäktig diktaturstat på andra sidan Östersjön som
            bekände sig till samma ideologi. Denna stat gav direkt ekonomiskt
            stöd till det svenska partiet, som därmed bröt mot lagen mot tagande
            av utländska understöd. Partimedlemmar reste till utbildningar
            i ett land som ockuperats av diktaturstaten eller till diktaturstaten
            själv.
          </note>
          <note>
            I sin officiella politik förnekade eller försvarade det svenska
            partiet under denna tid diktaturstatens alla brott och övergrepp.
            Under 1960-talet luckrades denna hållning upp och den politiska
            hållningen ändrades, men kontakterna med diktaturerna fortsatte
            tills regimerna föll i slutet av 1980-talet. Så sent som i slutet
            av 1970-talet kunde företrädare för diktaturstaten direkt påverka
            ställningstaganden på det svenska partiets kongress.
          </note>
          <note>
            Hur är det då med självinsikten inom det parti som har begärt
            dagens debatt?
          </note>
          <note>
            Partiet, som bytt namn till Vänsterpartiet, firade häromåret
            sin historia under de föregående 80 åren. I
          </note>
          <note>
            en artikel i början av denna månad om Säkerhetstjänstkommissionens
            rapport hävdar ordföranden i partiets ungdomsförbund att den egna
            organisationen i 100 år fört en kamp för demokrati och social
            rättvisa i vårt land.
          </note>
          <note>
            Under de senaste decennierna har det inre hotet mot den svenska
            demokratin främst kommit från ytterlighetsrörelser på både vänster-
            och högerkant.
          </note>
          <note>
            Säkerhetspolisen behövs, men den måste förstås arbeta under lagarna
            och på ett sätt som är acceptabelt i en demokrati. Arbetet måste
            förstås också bedrivas frikopplat från olika politiska partier.
          </note>
          <note>
            Vad dagens debatt gäller är om den färska rapporten visar att
            arbetet bedrivits så under efterkrigstiden. Det arbete kommissionen
            lagt ned sedan den tillsattes våren 1999 är berömvärt och har
            påtagligt ökat vår kunskap om vad som skett. Att få till stånd
            denna sanningskommission var inte lätt. Socialdemokraterna och
            delvis andra partier motsatte sig kommissionens tillsättande.
            I riksdagsdebatter hösten
          </note>
          <note>
            1997 och våren 1998 argumenterade den dåvarande justitieministern
            mot behovet av en sådan kommission.
          </note>
          <note>
            Resultaten är i flera avseenden förskräckande:
          </note>
          <note>
            - Antalet registrerade personer var mycket stort, över 100 000.
            Många registrerades på lösa grunder. Det förbud som infördes i
            slutet av 1960-talet mot registrering enbart på grund av politisk
            åsikt har många gånger överträtts. Och detta åtminstone så sent
            som för ett par år sedan. Uppgifter som lämnats ut i samband med
            personalkontroll har lett till att personer som registrerats enbart
            på grund av åsikt inte fått anställning. Det mest kända fallet
            är snickaren Leander.
          </note>
          <note>
            Kommissionen kommenterar dagens så kallande analysdatabaser och
            säger att det kan "göras gällande att anteckningar av detta slag
            strider mot grundlagens förbud mot åsiktsregistrering".
          </note>
          <note>
            - Det sätt som den i lag reglerade telefonavlyssningen använts
            kritiseras skarpt. Kritik riktas också mot domstolarnas tillämpning
            av bestämmelserna. Övervakarna Justitiekanslern och Justitieombudsmannen
            har inte skött sin uppgift. Särskild kritik riktas mot hanteringen
            av så kallad överskottsinformation, bland annat för personalkontroll.
            Lagarna om telefonavlyssning har inte följts.
          </note>
          <note>
            - På flera andra tunga områden riktas också allvarlig kritik.
          </note>
          <note>
            - En särskild fråga är om det har skett en sammanblandning mellan
            den övervakning som skett genom olika säkerhetstjänster och olika
            partiers verksamhet. Har statsnyttan blandats ihop med partinyttan?
            Frågan gäller främst den organisation som brukar kallas IB och
            det socialdemokratiska partiet.
          </note>
          <note>
            Frågan är inte helt lättutredd, delvis för att alla aktörer inte
            längre är i livet.
          </note>
          <note>
            Det har sedan tidigare varit känt att IB under sina olika namn
            huvudsakligen har varit bemannat med socialdemokrater. Ledningen
            för IB har också haft goda kontakter med mycket högt uppsatta
            socialdemokrater. Det har också varit känt att många socialdemokrater
            på olika arbetsplatser lämnat information till IB om aktiva kommunister.
            Den informationen har sedan i många fall slussats vidare.
          </note>
          <note>
            En fråga som har varit omstridd är om informationen också har
            gått åt andra hållet. Har IB lämnat information till det socialdemokratiska
            partiet?
          </note>
          <note>
            Vad gäller informationsvägarna kan kommissionen belägga att de
            inte har varit enkelriktade. Informationen har också gått från
            IB till det socialdemokratiska partiet.
          </note>
          <note>
            Justitieministern har kommenterat en del av det som behöver ändras
            inför framtiden. Det är bra. Vi har all anledning att återkomma
            till de frågorna och de lärdomar vi kan dra av kommissionens rapport.
          </note>
          <note>
            Till det kommer en fråga som jag inte uppfattade att justitieministern
            nämnde, nämligen hur han som representant för dagens socialdemokratiska
            regering ser på den sammanblandning av statsnytta och partinytta
            som uppenbarligen skett.
          </note>
          <note type="speaker">
            Anf. 6 PETER ALTHIN (kd):
          </note>
          <note>
            Herr talman! Ärade åhörare och övriga! Ledamöter, närvarande
            och frånvarande! Detta är en debatt som är viktig - jag vill påstå
            att den är nödvändig -
          </note>
          <note>
            för rättvisa, integritet, trygghet och sanning och emot lättsinne
            och olagligheter.
          </note>
          <note>
            Den demokratiska staten måste naturligtvis kunna säkerställa
            att den kan försvara sig mot dem som har för avsikt att skada
            landet genom att främja främmande makts intresse och så vidare.
            Det är en självklarhet. För det ändamålet har vi en säkerhetspolis
            och säkerhetstjänster som naturligtvis spelar en viktig roll.
            I deras verksamhet blir ett led att ha en viss kontroll över rörelser
            och deras medlemmar och sympatisörer. Men denna kontroll och övervakning
            måste ske under helt demokratiska former. Annars kan vi inte bibehålla
            den demokratiska staten. Detta borde också vara en självklarhet,
            men så har det inte varit i förfluten tid.
          </note>
          <note>
            Yttrandefrihet och tryckfrihet ger varje medborgare rätt att
            meddela sig och att meddela sina upplysningar och uttrycka sina
            åsikter. Då är det naturligtvis ett rättssäkerhetskrav att säkerhetstjänsternas
            befogenheter mot de enskilda medborgarna styrs av klara regler.
          </note>
          <note>
            Som alla som har läst den gigantiska rapporten numera känner
            till - och kanske kände till det tidigare
          </note>
          <note>
            - infördes förbud mot åsiktsregistrering redan 1969.
          </note>
          <note>
            Så kom betänkandet, och jag vill påstå att uppvaknandet för många
            av oss blev dramatiskt. Hundratusentals svenskar registrerades
            som säkerhetsrisker, ofta - kanske oftast - helt utan skäl. En
            olaglig åsiktsregistrering av - vill jag påstå - gigantiska mått
            bedrevs vid sidan av en legitim bevakning av verkliga och potentiella
            hot. Jag påstår att detta är en fasansfull bild av ett Sverige
            som är okänt för de flesta.
          </note>
          <note>
            Kommissionen konstaterar till sin förvåning - får man möjligen
            tro - att långt fler än man tidigare har trott har registrerats
            för sina åsikter. Sug på det!
          </note>
          <note>
            Långt fler än vad man har trott har registeras för sina åsikter.
            Det är en utomordentligt hård kritik som kommissionen riktar mot
            hur statliga myndigheter har missat balansgången mellan å ena
            sidan rättsstatens principer och individens rättigheter, å andra
            sidan värnandet av den demokratiska nationens säkerhet.
          </note>
          <note>
            Telefonavlyssning och hantering av överskottsinformationen har
            enligt kommissionen inneburit - och detta är viktigt - otillbörligt
            intrång i enskilda människors integritet.
          </note>
          <note>
            Det är utomordentligt allvarligt att inte heller de instanser
            som ska värna om medborgarnas integritet har levt upp till sitt
            ansvar. Åklagare och domstolar har medverkat till att enskilda
            medborgares integritet har kränkts. Kontrollorganen har alltså
            misslyckats.
          </note>
          <note>
            Vem bär ansvaret för detta, juridiskt, politiskt och moraliskt?
            Hemlig telefonavlyssning har använts i
          </note>
          <note>
            Sverige på ett närmast lättsinnigt sätt i en gigantisk omfattning.
            Justitieombudsmannen och Justitiekanslern har enligt kommissionen
            okritiskt godtagit säkerhetstjänsternas förklaringar och kanske
            - lyssna! -
          </note>
          <note>
            rentav solidariserat sig med dessa. Justitieombudsmannen och
            Justitiekanslern har fått signaler om övergrepp mot enskilda utan
            att agera.
          </note>
          <note>
            Det finns i kommissionen en forskarrapport som heter Det grå
            brödraskapet och som är skriven av
          </note>
          <note>
            Lars Olof Lampers. Den handlar bland annat om IB.
          </note>
          <note>
            Studien bekräftar att den högsta socialdemokratiska partiledningen
            har varit inblandad från början. Lampers skriver vidare att under
            resans gång har oriktiga uppgifter lämnats av företrädare för
            regeringen. Försvarsministrar, statsministrar och partisekreterare
            har lämnat oriktiga uppgifter. Man frågar sig: På vilket sätt
            och när får man använda lögn och oriktiga uppgifter?
          </note>
          <note>
            Rapportens slutsats och varning är att det finns en risk för
            att förbudet mot åsiktsregistrering fortfarande kanske överträds.
          </note>
          <note>
            Min fråga till statsrådet är: Kan justitieministern garantera
            att det i dag inte förekommer olaglig åsiktsregistrering inom
            det offentliga Sverige? Vilka är åtgärderna?
          </note>
          <note>
            Vi vill ha svaret. Jag vill ha svaret, parlamentet vill ha svaret
            och vi vill inte ha några oriktiga uppgifter utan vi vill ha slut
            på lögner och lättsinnigheter och klara svar.
          </note>
          <note>
            Thomas Bodström bär ansvaret i dag, och inte för förfluten tid.
            Jag motser ett svar.
          </note>
          <note>
            (Applåder)
          </note>
          <note type="speaker">
            Anf. 7 KERSTIN LUNDGREN (c):
          </note>
          <note>
            Herr talman! Vi verkar i ett öppet, demokratiskt samhälle med
            starkt skydd för såväl den enskildes integritet som förenings-,
            yttrande- och tryckfrihet.
          </note>
          <note>
            Vi har valt den politiska debatten och hävdar offentlighetsprincipen
            därför att vi tilltror öppenhet som den starkaste grunden för
            vårt gemensamma samhälle. Detta vårt öppna samhälle måste självfallet
            ges en organisatorisk struktur som säkrar grundläggande frioch
            rättigheter, främjar öppenhet och politisk debatt och balans mellan
            beslutande och granskande organ -
          </note>
          <note>
            allt för att medborgarna ska känna trygghet, tillit och förtroende
            för den gemensamma strukturen.
          </note>
          <note>
            Låt mig, herr talman, också betona det självklara.
          </note>
          <note>
            Vår öppna demokrati kräver ett aktivt och offensivt säkerhetstänkande
            och en säkerhetstjänst. Denna är till sin natur inte offentlig.
            Men det är av yttersta vikt att medborgarna även i denna slutna
            del kan känna sig trygga och att de vet att det finns klara spelregler
            för arbetet, rättsvårdande instanser som bevakar den enskildes
            rättssäkerhet och granskande instanser som säger ifrån när ord
            och handling inte följs åt.
          </note>
          <note>
            Den verklighet som präglade säkerhetstänkandet runt andra världskriget
            och tiden därefter har med åren kommit att resa en hel del frågor,
            inte bara i
          </note>
          <note>
            Sverige utan också i andra länder.
          </note>
          <note>
            Det är naturligt och nödvändigt att över tiden göra rejäla genomlysningar
            för att lära av historien. Men kraven och frågorna har mötts med
            tystnad och/eller förnekelse. Förnekelse ligger måhända också
            i verksamhetens natur, men i vårt öppna demokratiska samhälle
            är det inte naturligt att medborgarnas företrädare också blir
            en del av det hemliga. I 30 års tid har frågan om politiska kopplingar
            legat som ett öppet sår, en källa till misstroende och till hinder
            för enskilda människors möjligheter i olika sammanhang.
          </note>
          <note>
            I 30 års tid har vi mött bortförklaringar och förnekelser i varierande
            ordalydelser. Det har inte låtit trovärdigt att höra om bykar
            som skulle tvättas men sedan aldrig verkade komma i närheten av
            någon tvättbalja.
          </note>
          <note>
            Det underlag som nu tagits fram och det betänkande som Säkerhetstjänstkommissionen
            avlämnat är välkommet om än senkommet. Speciellt glädjande är
            det att notera signalen om att kommissionen inte förvägrats tillgång
            till något material som den önskat ta del av och att de inte ens
            behövt utnyttja den särskilda lagstiftning som skapades för arbetet
            även om de antyder att den indirekt kan ha tjänat sitt öppnande
            syfte.
          </note>
          <note>
            Med all respekt för tidsandan, herr talman, vill jag säga att
            detta är en både diger, intressant och anmärkningsvärd läsning.
            Det tydliggörs nu klart att IB
          </note>
          <note>
            byggdes upp med den socialdemokratiska ledningens godkännande
            och stöd. Detta grå brödraskap byggdes upp inom rörelsen i akt
            och mening att slå två flugor i samma smäll. Mottot kan ha varit
            att det som var bra för socialdemokratin var bra för staten och
            tvärtom.
          </note>
          <note>
            En sådan intressesymbios har vi sett i andra sammanhang, och
            den kan följa av ett långt maktinnehav. En sådan intressesymbios
            hör inte hemma i en öppen demokrati. Den måste kritiseras med
            skärpa. Det får inte hända igen.
          </note>
          <note>
            Det underlag som nu tagits fram belägger att det grå brödraskapet
            inte bara existerat i sinnevärlden utan i verkligheten i samverkan
            med det socialdemokratiska partiet. Det pekar också på att de
            uppgifter som på detta sätt togs fram kan ha fått betydande konsekvenser
            för enskilda människor. Eftersom uppgifterna, i vart fall till
            dels, har präglats av att de utgjorde partiintern information
            kränktes enskilda människor mångfalt, till exempel de så kallade
            meddelarna som trodde att uppgifterna samlades för det egna partiet
            och de människor som har fått sin integritet kränkt till följd
            av denna insamling.
          </note>
          <note>
            Den kritik som kommissionen riktar mot omfattande och långvarig
            telefonavlyssning, hantering av så kallad överskottsinformation
            och de brister i brandväggar mellan olika system som förevarit
            har medfört att enskilda människor kommit rejält i kläm.
          </note>
          <note>
            Mest berömt är väl fallet Leander.
          </note>
          <note>
            Men vi har också fått klart för oss att de granskande organen,
            de som tydligt ska säkra rättstryggheten, inte reagerat mot utdragna
            telefonavlyssningar, mot avsaknad av lagstöd för de åtgärder som
            vidtagits och mot att tillsynsmyndigheterna inte reagerat utan
            sanktionerat denna rättsutveckling. Det är en allvarlig kritik
            som kommissionen utdelar.
          </note>
          <note>
            Men nu är det dags att sätta punkt för förnekelsens epok, dra
            lärdom av det som nu redovisats och söka förhindra att det upprepas
            i framtiden. Jag frågar om regeringen är beredd att, liksom i
            Norge, pröva möjligheterna för människor att få ta del av sina
            historiska akter. Är man beredd att ta initiativ för att återställa
            den rättssäkerhet som så uppenbart kommit i kläm under historiens
            gång för att läka de sår och det misstroende som skapats till
            följd av bristerna i vår historiska säkerhetstjänsts arbete och
            struktur?
          </note>
          <note>
            (Applåder)
          </note>
          <note type="speaker">
            Anf. 8 GUSTAV FRIDOLIN (mp):
          </note>
          <note>
            Herr talman! Det här är en berättelse om människor. Det är en
            berättelse om över hundratusen människor som sades tro på fel
            saker, som misstänktes hysa andra åsikter än maktens, som sades
            vara på fel plats vid fel tid eller som sades ha fel vänner. Det
            är en berättelse om människor som fick sina telefonsamtal avlyssnade,
            som blev hindrade i sina karriärer, som blev buggade på möten
            eller som lärde känna människor som visade sig spionera på dem.
            Det är en berättelse om människor vars sexualitet och kärleksliv
            registrerades.
          </note>
          <note>
            Mycket i Säkerhetstjänstkommissionens rapport ter sig absurt,
            särskilt när man betänker att säkerhetstjänstens uppgift faktiskt
            är att undanröja hot mot rikets säkerhet. Det som i USA kallas
            McCarthyism lyser igenom när medlemmar i organisationer som en
            gång kan tänkas ha haft samröre med en annan organisation som
            en gång kan tänkas ha haft en kommunist som medlem avlyssnas.
            En fredsriksdag kontrollerades därför att en av dem som tagit
            initiativ till den råkade vara med i en organisation som också
            råkade innehålla kommunister. Fredsriksdagen befarades användas
            i suspekta syften, och deltagarna telefonavlyssnades. Skulle deltagarna
            på en fredsriksdag verkligen innebära ett hot mot rikets säkerhet?
            Under samma tid på 50- och 60-talet satt ett antal kommunister
            i riksdagens andra kammare. Avlyssnades därför alla riksdagsledamöter?
            Ansågs andra kammaren kanske utgöra grund för suspekt verksamhet?
            Givetvis inte, men medan riksdagsledamöterna skonades vanärades
            engagerade människor.
          </note>
          <note>
            Herr talman! Det här är en berättelse om människor som i många
            fall aldrig fått upprättelse. När
          </note>
          <note>
            Miljöpartiet lade fram den första motionen om en sanningskommission
            i enlighet med den vi fått till, var det därför att många av de
            flera tusen som hindrats i sina arbeten och sina liv faktiskt
            inte fått den ersättning de förtjänar. Det var för att vi skulle
            få svart på vitt vilka grova kränkningar människor blivit utsatta
            för av säkerhetstjänsten och dess hantlangare, hantlangare som
            Johan som var infiltratör i Svenska
          </note>
          <note>
            Fredskommittén. 1963 besöker en källa, Johan,
          </note>
          <note>
            Fredskommitténs sekreterare. Till sina uppdragsgivare kunde han
            senare lämna inte bara de sedvanliga medlemslistorna utan också
            en skiss över sekreterarens lägenhet. Sekreteraren blev kartlagt
            in på minsta badrumstvål. Människor som denna sekreterare förtjänar
            upprättelse och ersättning. De förtjänar att få veta om de var
            registrerade. Säpos register måste öppnas fullt ut.
          </note>
          <note>
            Herr talman! Säkerhetstjänstkommissionen konstaterar att det
            även i dag finns påtaglig risk för att förbudet mot åsiktsregistrering
            överträds. Övergreppen upphörde inte i och med kommunismens fall
            och kalla krigets slut. De upphörde inte med förbudet mot åsiktsregistrering
            1969. 30 år efter att fredsaktivistens lägenhetsskiss blev överlämnad
            till säkerhetstjänsten avlyssnade Säpo Grön Ungdoms lokaler i
            Stockholm.
          </note>
          <note>
            Samma år fotograferades samtliga deltagare i Offensivs sommarläger
            för identifiering. Från 1996 och drygt ett år framåt övervakades
            en miljöaktivist i
          </note>
          <note>
            Sydsverige skäligen misstänkt för olovlig kårverksamhet. Det
            var en barock anklagelse som skulle innebära att man byggde upp
            en egen poliskår. Från
          </note>
          <note>
            1989 och framåt finns sopinhämtning och rotande i aktivistgruppers
            sopor i säkerhetstjänstens arbetsmetoder. Minst ett möte på Fältbiologernas
            kansli 1996
          </note>
          <note>
            övervakas. År 2000 registreras en person av Säpo sedan hon gripits
            för politiskt klotter på ett pendeltåg.
          </note>
          <note>
            Samma kultur som härskade i säkerhetstjänsten när 100 000 personer
            registrerades verkar fortfarande sitta kvar i väggarna. En verksamhet
            med ett arv av integritetskränkande register, regisserade bombhot
            och förtal kan helt enkelt inte tilltros att göra ett bra arbete.
            En myndighet utan analysförmåga och verklig kompetens att bedriva
            en bra verksamhet har fått fortsätta om än inte oförändrat men
            tämligen ostört fram till i dag. Det är dags att vi på allvar
            vågar ta diskussionen om säkerhetstjänstens framtid.
          </note>
          <note>
            Miljöpartiets ståndpunkt är att Säpo i dess nuvarande form bör
            avvecklas. I stället bör flera arbetsuppgifter som i dag ingår
            i Säpo övergå till den reguljära polisen. För att försvara det
            demokratiska samhället bör vi också bereda plats för en ny och
            kraftigt bantad myndighet som inte bär på sin föregångares kultur.
            Det ska vara en myndighet som sköter de uppgifter som riksdagen,
            och inte regeringen, kommer fram till utifrån en nutida säkerhetspolitisk
            analys om välgrundad och aktuell hotbild. Det ska vara en myndighet
            i vilken alla riksdagens partier, likt i Tyskland, har insyn genom
            ett granskningsorgan, egen administration och egna tjänstemän.
            Dagens registernämnd som är satt att granska Säpo är alltför lättantastlig
            när till och med deras personal är utlånad av - just det - Säpo.
            De brister i JO och JK
          </note>
          <note>
            som kommissionen uppdagat visar tydligt att en stark kontroll
            av säkerhetstjänsten är viktigt.
          </note>
          <note>
            Herr talman! Avslutningsvis vill jag säga att det är viktigt
            att vi också drar politiska slutsatser utifrån den rapport som
            nu ligger på vårt bord.
          </note>
          <note>
            Ett samhälle som för bara några decennier sedan gjorde sig skyldigt
            till registrering av drygt 100 000
          </note>
          <note>
            personer och än grövre kränkningar av flera tusen och till planer
            på att vid politisk oro arrestera flera hundra får inte upprepa
            sina misstag. Men risken är överhängande att så sker.
          </note>
          <note>
            Riksdagen godkänner - utan överblick över följder och politiska
            konsekvenser - ramlagar från EU
          </note>
          <note>
            om terroristbekämpning. Nyligen uppdagades att de listor över
            personer, aldrig misstänkta eller anklagade för något brott, som
            polisen upprättade vid demonstrationen mot EU-toppmötet i Malmö
            våren 2001
          </note>
          <note>
            fortfarande är sparade.
          </note>
          <note>
            Herr talman! Bara några veckor efter det att de statliga övergreppen
            redovisats av Säkerhetstjänstkommissionen föreslår en annan kommission
            att människor ska fråntas rätten att misstro statens avsikter.
            Maskering vid demonstration ska till varje pris förbjudas. Mot
            bakgrund av registreringen och övergreppen svindlar förslagen.
          </note>
          <note>
            Herr talman! Det är dags att lära av historien!
          </note>
          <note>
            (Applåder)
          </note>
          <note>
            Anf. 9 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Herr talman! Bo Könberg frågade mig här om sambandet mellan det
            socialdemokratiska partiet och det som kallas för IB. Detta var
            ju ett av skälen till att den här kommissionen tillsattes. Man
            har kommit fram till att initiativet togs från försvarsstaben,
            inte
          </note>
          <note>
            Socialdemokraterna, men att det finns ledande företrädare för
            Socialdemokraterna som har fått information om det här.
          </note>
          <note>
            Det här har Enn Kokk tidigare utrett och kommit fram till. Jag
            har ingen anledning att ha någon annan uppfattning än det som
            redovisas här.
          </note>
          <note>
            Lars Ohly och Gustav Fridolin har talat om Säkerhetspolisen och
            om man eventuellt bör se över den verksamheten eller hur det här
            ska organiseras. Det är en fråga som funnits under lång tid. Jag
            delar uppfattningen att man bör titta närmare på det här. Men
            vi har nu 11 september-kommittén som just har en översyn av bland
            annat Säkerhetspolisen och andra myndigheter och hur de fungerar.
            Det kommer en rapport därifrån inom kort - till den sista mars.
            Därefter är jag beredd att fortsätta den diskussionen. Jag kan
            mycket väl tänka mig att förändringar behöver göras just av det
            skäl som nämnts, att det kan vara så att
          </note>
          <note>
            Säkerhetspolisen gör saker som kanske den öppna polisen i stället
            bör göra.
          </note>
          <note>
            Sedan vill jag återigen understryka, som också sagts här tidigare,
            att Säkerhetspolisen behövs. Man kan också säga att det tyvärr
            är på det som sätt som har sagts. Men den behövs för brottsbekämpningens
            skull och för det brottsförebyggande. Vi behöver faktiskt också
            ha en viss kontroll över de personer som till exempel lastar in
            väskor på Arlanda - även fortsättningsvis bör man kunna veta vilka
            de personerna är - liksom att en viss kontroll sker innan man
            anställer de personerna. Så måste det förstås vara.
          </note>
          <note>
            Men det här innebär ju inte att det ska vara en felaktig eller
            olaglig registrering.
          </note>
          <note>
            Jag fick en fråga här av Peter Althin om jag kan garantera att
            några felaktigheter inte begås. Det jag kan garantera är att lagen
            inte på något sätt medger det. Svaret på detta finns i grundlagen,
            i RF. Man får alltså inte registrera någon enbart av politiska
            skäl.
          </note>
          <note>
            Men det gäller också polisdatalagen där det här, som jag sagt,
            utvidgas. Följande anges i 5 §:
          </note>
          <note>
            "Uppgifter om en person får inte behandlas enbart på grund av
            vad som är känt om personens ras eller etniska ursprung, politiska
            åsikter eller religiösa eller filosofiska övertygelse, medlemskap
            i fackförening, hälsa eller sexuella läggning." Där är det alldeles
            glasklart.
          </note>
          <note>
            Sedan kan ingen människa någonsin garantera att inte andra människor
            gör något fel någonstans. Det kan inte jag och inte Peter Althin
            - ja, ingen - garantera. Däremot kan man hela tiden sträva efter
            att minska den risken. Utöver den i och för sig alldeles tydliga
            lagreglering som finns här går det alltså att fortsätta arbetet
            med polisdatalagen, som pågår och som har pågått innan kommissionen
            kom med sitt betänkande, men också att fortsätta att utveckla
            Säpos rutiner och Registernämndens uppdrag.
          </note>
          <note>
            Det är någonting som också Säkerhetspolisen önskar. Jag besökte
            dem senast i går, och de talade just om hur viktigt det är för
            dem att kunna bedriva arbetet på ett rättssäkert sätt och att
            inte behöva bli misstänkliggjorda för det. Här ligger det alltså
            i allas intresse att vi hela tiden fortsätter det arbetet för
            att sträva efter att få ett effektivt och bra arbete för polisen
            och för Säkerhetspolisen, men utan att kränka den enskildes rätt.
            Det arbetet kommer att fortsätta från regeringens sida men också
            naturligtvis arbetet med de lagändringar som behövs härifrån riksdagen.
          </note>
          <note type="speaker">
            Anf. 10 LARS OHLY (v):
          </note>
          <note>
            Herr talman! Det finns en bred enighet i denna riksdag och i
            de inlägg som har hörts om vikten av att se till att detta inte
            upprepas. Enigheten störs väl lite grann enbart av Gunnar Hökmark
            och Bo Könberg som tror att debatten handlar om ifall de övervakade
            hade rätt eller fel politisk analys. Men det är inte det som det
            handlar om. Det handlar om illegal åsiktsregistering, illegal
            övervakning av människor och kränkningar av deras integritet.
            Detta görs utan att det funnits bevis eller ens brottsmisstanke
            mot dem som övervakades.
          </note>
          <note>
            Den demokratiska staten har rätt att försvara sig.
          </note>
          <note>
            Men man har inte rätt att döma människor ohörda.
          </note>
          <note>
            Man har inte rätt att förstöra möjligheterna för människor att
            få arbete och att leva ett liv utan att övervakas nästan varje
            minut.
          </note>
          <note>
            Den svenska vänstern har inte varit någon vänster som förberett
            brott mot staten. Den har inte varit en politisk rörelse som haft
            några träningsregler för gerillaaktivister. Det har inte varit
            några förberedelser för statskupper. Inte heller har det varit
            några förberedelser för brott mot enskilda. Det har den svenska
            extremhögern däremot stått för.
          </note>
          <note>
            Nu måste man fråga sig: Vad var egentligen orsaken till att detta
            kunde ske? Det var ju inte bara att det fanns de inom Säkerhetspolisen
            och den militära underrättelsetjänsten och inom IB som tyckte
            att det här var roligt - vi ska hålla koll på de här aktivisterna;
            här kommer vi att kunna få väldigt mycket anslag för att kunna
            anställa väldigt mycket människor som kan utföra väldigt mycket
            jobb och så kan vi därmed argumentera för vår fortsatta existens.
          </note>
          <note>
            Nej, det handlade också om politiska överväganden. Där har Socialdemokraterna
            som regeringsparti under huvuddelen av den här perioden det allra
            största ansvaret. Socialdemokraterna tillät inte bara detta ske
            utan var också aktiva i uppbyggnaden av de olagligheter som har
            begåtts. Socialdemokraterna försökte, precis som sagts här från
            talarstolen, slå två flugor i en smäll: att övervaka politiska
            motståndare och vinna kampen om arbetsplatserna - att försöka
            förhindra att människor sammanslöt sig i olika organisationer
            för att påverka politiskt och att förhindra dem att ha en rätt
            att utöva sin demokratiska möjlighet att påverka såväl i fackföreningsrörelsen
            som i samhället i stort.
          </note>
          <note>
            Till grund för detta låg en kompetens hos Säkerhetspolisens analys
            som måste vara något av det värsta som någonsin har uppdagats.
            Här är ju Säkerhetstjänstkommissionen kristallklar: De visste
            inte vad de sysslade med.
          </note>
          <note>
            Detta är ju ett lustmord på säpochefer. Det är till och med så
            att man undrar hur Säkerhetstjänstkommissionen kan undgå att anmäla
            P-G Winge för mened när han säger som han gör inför Säkerhetstjänstkommissionen
            trots att Säkerhetstjänstkommissionen och vi numera vet att det
            han påstår inte var sant.
          </note>
          <note>
            Man har gjort politiska analyser som har grundat sig på helt
            andra saker än verkligheten. Nu återstår arbetet.
          </note>
          <note>
            I mitt sista inlägg återkommer jag till de politiska krav som
            måste ställas. Jag tycker att justitieministern har en bra attityd
            och en bra inställning till att detta inte är slutpunkten utan
            att det tvärtom kräver nya åtgärder. Men utöver detta måste vi
            också ge dem som drabbats upprättelse. De måste få en ursäkt,
            och de är i många fall värda skadestånd. Öppna Säpos register
            och se till att de som har drabbats känner att de också kan känna
            tilltro till den demokratiska staten!
          </note>
          <note>
            (Applåder)
          </note>
          <note type="speaker">
            Anf. 11 GUNNAR HÖKMARK (m):
          </note>
          <note>
            Herr talman! Säkerhetstjänstkommissionens rapport är nyttig,
            och den är viktig. Den har visat att det öppna samhället i Sverige
            inte har kunnat slå vakt om den rättssäkerhet och den integritet
            som varje medborgare har. Det finns av det skälet en lång rad
            olika slutsatser vi behöver dra av detta.
          </note>
          <note>
            En av de viktigaste slutsatserna är att den dubbelmoral som har
            funnits på olika håll måste avslöjas.
          </note>
          <note>
            Det är dels den dubbelmoral som har bottnat i det så kallade
            grå brödraskapet och den sammanblandning av stat och parti som
            skapat ett hemlighetsmakeri bortom det som var möjligt att lagligt
            kontrollera. Det är dels den dubbelmoral som innebar att man inte,
            av opinionsmässiga skäl, vågade stå för den övervakning som behövde
            göras och som därmed ledde till ett slags tysthetens samförstånd
            mellan olika institutioner.
          </note>
          <note>
            Både Peter Althin och Bo Könberg har, liksom jag, pekat på de
            olika brister som har funnits, bland annat hos JK och andra övervakande
            organ. De som kontrollerar måste också kontrolleras av kontrollanter
            och väktare som vi kan lita på. De måste ha sin grund i en öppen
            samhällsdebatt.
          </note>
          <note>
            Men det finns en annan del av dubbelmoralen som ger en bild av
            att den övervakning som skedde över huvud taget inte hade någon
            grund. Jag tror att Lars
          </note>
          <note>
            Ohly å sin sida bidrar till denna.
          </note>
          <note>
            Orden hade väl någon mening för några. Det fanns väl några som
            trodde vad som stod i programmen och som verkade i den riktningen.
            Någon grund fanns det väl för misstänksamhet mot dem som tog emot
            pengar, mot dem som utbildade sig på främmande stats territorium
            och mot dem som fick direktiv därifrån. Någon grund fanns det
            väl, Lars Ohly?
          </note>
          <note>
            Svara gärna på den frågan!
          </note>
          <note type="speaker">
            Anf. 12 BO KÖNBERG (fp):
          </note>
          <note>
            Herr talman! Lars Ohly beklagar att jag och Gunnar Hökmark kritiserar
            Vänsterpartiets historia under efterkrigstiden. Jag förstår mycket
            väl att han inte uppskattar det, men icke desto mindre kommer
            vi att fortsätta med den kritiken och är fullt beredda att fortsätta
            att ta debatten om den historia som Vänsterpartiet har bakom sig
            och som Lars Ohly så gärna vill dölja.
          </note>
          <note>
            Vi i Folkpartiet har drivit på för att den här sanningskommissionen
            skulle tillsättas. Vi är, som jag nämnde i mitt förra inlägg,
            mycket glada över att den har kommit till. Innehållet är mycket
            mer imponerande än någon vågade hoppas på ens bland dem av oss
            som var anhängare av att den skulle komma.
          </note>
          <note>
            Resultatet är, som jag konstaterade, i flera avseenden förskräckande.
            Vi kan konstatera att lagbrott har begåtts, men de har i många
            fall begåtts av det offentliga och av myndigheter. Man har använt
            sig av en lagstiftning på ett sätt som inte stämmer. Det gör kommissionen
            till en milstolpe vad gäller att teckna efterkrigstidens historia.
          </note>
          <note>
            Justitieministern tog upp den fråga jag ställde om sambandet
            mellan Socialdemokraterna och IB, och han hänvisade därvid till
            det som Enn Kokk hade utrett.
          </note>
          <note>
            Det jag pekade på i mitt inledningsanförande var att det som
            kommissionen nu slår fast är att information inte bara har gått
            via arbetsplatsombud och IB till säkerhetstjänsten utan också
            har gått åt andra hållet och att Socialdemokraterna är det enda
            parti som har fått direktinformation från IB på den här punkten.
          </note>
          <note>
            Det har självfallet varit av godo för svensk demokrati att svensk
            socialdemokrati beslutsamt bekämpat kommunismen. Men vad kommissionen
            visar är att detta ibland har skett på ett sätt som inte är acceptabelt
            i en rättsstat. Partinytta har blandats ihop med statsnytta.
          </note>
          <note>
            Jag skulle vilja ha en kommentar till från justitieministern
            utöver ett allmänt hänvisande till en utredning som man själv
            har bedrivit inom socialdemokratin och som i vissa avseenden är
            överspelad av kommissionens betänkande.
          </note>
          <note type="speaker">
            Anf. 13 PETER ALTHIN (kd):
          </note>
          <note>
            Herr talman! Jag och andra har nu under debatten pekat på det
            förflutna, som enligt kommissionen inte är särskilt positivt -
            fyllt av oriktiga uppgifter, lögner, kränkning av enskilda medborgares
            integritet på ett förödande sätt. Det är det förflutna.
          </note>
          <note>
            Man ska också blicka framåt - vi kristdemokrater blickar alltid
            framåt. Frågan är: Hur ska vi nu garantera att icke olagliga åsiktsregistreringar
            fortsätter?
          </note>
          <note>
            Det är en oerhört viktig frågeställning. Hur ska vi kunna garantera
            att kontrollorganen lever upp till sitt ansvar? Man skulle kunna
            säga så här: Vem ska kontrollera kontrollanterna?
          </note>
          <note>
            För den demokratiska rättsstatens fortbestånd är det viktigt
            att detta inte händer igen. Socialdemokraterna har ett tungt ansvar
            för det förflutna och har naturligtvis, så länge de sitter i regeringsställning,
            ett tungt ansvar framöver också för att detta icke fortgår.
          </note>
          <note>
            När det gäller telefonavlyssning kommer justitieministern med
            förslaget om offentligt ombud. Det tycker jag är ett steg i rätt
            riktning.
          </note>
          <note>
            Frågan till justitieministern är: Får det offentliga ombudet
            samma information som åklagare och polis?
          </note>
          <note>
            Annars blir det mera ett gisslantagande av den stackars advokat
            eller före detta domare som ska sitta som offentligt ombud.
          </note>
          <note>
            Sammanfattningsvis: Det förflutna är inte särskilt lyckat. Låt
            oss alla gemensamt se till att det icke upprepas och att vi får
            en rättsstat utan olaglig åsiktsregistrering.
          </note>
          <note type="speaker">
            Anf. 14 KERSTIN LUNDGREN (c):
          </note>
          <note>
            Herr talman! Justitieministern berättade att han är beredd att
            se över strukturen när det gäller säkerhetstjänsten och frågor
            som hänger samman med det. Jag tycker att det låter bra, och jag
            ser fram mot det arbetet.
          </note>
          <note>
            Det som däremot låter otydligt i mina öron är just de åtgärder
            som regeringen aviserar för att säkra systemet, om jag får säga
            så. Förslaget till förändringar när det gäller polisdatalagen
            och det offentliga ombudet aviseras. Men de granskande och rättsvårdande
            instanserna har uppenbart inte haft förutsättningar, har inte
            kunnat eller har på annat sätt inte mäktat med att göra det jobb
            som de har till uppgift att göra. Här krävs det också insatser
            för att bygga ett mer rättssäkert system i vår demokratiska öppenhets
            anda.
          </note>
          <note>
            Lars Ohly låter som om han beskriver en söndagsskoleklass på
            utflykt när han beskriver Vänsterns historia.
          </note>
          <note>
            Gör inte om felet, Lars Ohly, att förneka kommunismens hot genom
            tiderna mot vårt öppna demokratiska samhälle. Förnekelsens epok
            måste vara slut.
          </note>
          <note>
            Dra lärdom, som sagt var, och säkra att det inte händer på nytt.
          </note>
          <note>
            Det gäller att vi hittar vägar att återupprätta den tilltro till
            vårt säkerhetssystem som inte bara är naggat i kanten utan också
            allvarligt skadat, att göra det tydligt att respekten för den
            enskildes integritet inte får stå tillbaka för effektivitetsskäl
            inom en myndighet. Människor vill inte - Centerpartiet vill inte
            - ha en storebror-ser-dig-stat, utan vill ha en stat som säkrar
            trygghet och mänskliga fri- och rättigheter.
          </note>
          <note>
            Här behöver regeringen visa hur man är beredd att ta hand om
            och säkra att den information som i dag förekommer i strid med
            lagstiftningen anpassas till lagstiftningen samt säkra öppenhet
            och återställa trygghet.
          </note>
          <note type="speaker">
            Anf. 15 GUSTAV FRIDOLIN (mp):
          </note>
          <note>
            Herr talman! När makthavare får uppgifter, som de Säkerhetstjänstkommissionen
            lämnar, på sitt bord bör hon få en tanke i sitt huvud: Vilka kommer
            i framtiden att nekas anställning med hänvisning till en anteckning
            i ett register?
          </note>
          <note>
            Den kultur som fortfarande verkar styra Säpos verksamhet måste
            avvecklas. Det innebär i praktiken att Säpo i dess nuvarande form
            måste bli nutidshistoria. Den som här vägrar hålla med mig borde
            samvetsgrant svara på ett par frågor.
          </note>
          <note>
            År 1963 överlämnades en skiss på en fredsaktivists lägenhet till
            Säpo. Varför? 1965 registrerades den sedermera folkpartistiske
            riksdagsledamoten Per
          </note>
          <note>
            Gahrton. Varför? Var han ett hot mot rikets säkerhet?
          </note>
          <note>
            1969 förbjöds åsiktsregistrering, men 1993 avlyssnades Grön Ungdom.
            Varför? Var vi ett hot mot rikets säkerhet? 1996 infiltrerades
            Fältbiologerna. Varför?
          </note>
          <note>
            Vilken subversiv verksamhet trodde man att de bedrev? 2000 registrerades
            en kvinna för politiskt klotter i ett pendeltåg. Varför? Jo, herr
            talman, därför att en viss kultur, en viss historia och ett visst
            arv fortfarande präglar Säkerhetspolisen.
          </note>
          <note>
            Som kommissionen konstaterar har registreringen i sig tidvis
            snarare blivit mål än medel. Den som inte vågar kräva Säpos avvecklande
            vågar heller inte göra upp med detta. Registreringen slår fortfarande
            blint.
          </note>
          <note>
            Nästa gång kan det vara ditt barn som får en anteckning i ett
            register efter att ha skrivit "Nej till EMU"
          </note>
          <note>
            på ett pendeltågssäte. Vill vi leva i det samhället?
          </note>
          <note>
            Thomas Bodström! Jag vet att du inte kan svara på frågan om registreringen
            av Gahrton, avlyssningen av Grön Ungdom eller infiltreringen av
            Fältbiologerna, men svara i vart fall på denna fråga: Vill du
            administrera det samhället? Eller kommer de förändringar som du
            aviserar att innehålla upprättelse och ersättning för de drabbade,
            ett öppnande av Säpos register, en ersättning av Registernämnden,
            så att det blir en total insyn för alla riksdagens partier, och
            ett Säpo som ersätts av mer resurser till den reguljära polisen
            och en ny och kraftigt bantad myndighet?
          </note>
          <note>
            Anf. 16 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Herr talman! Jag får väl upprepa det som jag tidigare har sagt,
            nämligen att kommissionen har kommit fram till att initiativet
            togs av försvarsstaben men att framträdande socialdemokrater har
            varit ledande och att information har givits till Socialdemokraterna
            och också att många av dem som var anställda inom IB
          </note>
          <note>
            var socialdemokrater. Det här har delvis slagits fast av Enn
            Kokks tidigare utredning.
          </note>
          <note>
            Man tillsätter ju den här kommissionen för att få reda på sanningen
            och inte för att på något sätt få beröm för olika saker. Och vi
            får alltså möjlighet att vidta de förändringar som behövs. Det
            har här talats om att vi ska öppna Säpos register. Det går naturligtvis
            inte att nu öppna registret helt och hållet. Det är fullkomligt
            omöjligt. Däremot kommer det från den 1
          </note>
          <note>
            mars att ges en ökad möjlighet för enskilda att få veta vad de
            har registrerats för med anledning av den verksamhet som bedrevs
            med stöd av tidens bestämmelser. Det är viktigt just för att man
            ska få reda på saker och ting som gäller en själv, men en total
            öppenhet skulle inte vara möjlig med tanke på att det fortfarande
            pågår väldigt mycket verksamhet och att det finns många som planerar
            brott i Sverige. Det kan vi inte komma ifrån.
          </note>
          <note>
            Jag kan rekommendera Gustav Fridolin att åka till
          </note>
          <note>
            Säkerhetspolisen. Man lär sig väldigt mycket. Man lär sig hur
            tydliga regler det finns och att det här inte sker helt utan några
            regler, som Gustav Fridolin säger. Man lär sig väldigt mycket.
            Jag har lärt mig väldigt mycket, och jag tror också att Gustav
            Fridolin skulle lära sig väldigt mycket av att besöka Säkerhetspolisen
            och se hur man arbetar med åsiktsregistrering och hur man förebygger
            mycket allvarliga brott mot enskilda människor och olika attentat
            som planeras.
          </note>
          <note>
            Men, som sagt, det behöver vidtas åtgärder. Jag har nämnt dem
            tidigare. Jag har nu fått frågor om hur man ska kunna se till
            att den här telefonavlyssningen bedrivs mera rättssäkert. Jag
            har då berättat att vi planerar att införa ett offentligt ombud
            som ska garantera det här. Då har Peter Althin frågat vad det
            får för roll. Blir det bara en gisslan? Nej, självklart inte.
          </note>
          <note>
            Det är självklart att det ska få en roll som part och få tillgång
            till allt material som ligger till grund för en eventuell telefonavlyssning,
            och genom att man får rollen som part har man möjlighet att få
            det här prövat i högre instans. På så sätt kan det också skapas
            bättre prejudikat, för det är någonting som inte sker om det inte
            finns en motpart när det beslutas om telefonavlyssning.
          </note>
          <note>
            Det finns, som sagt, flera olika saker som behöver göras. Det
            talades också här om att man bör ge skadestånd till dem som tidigare
            kanske har drabbats orimligt av det här. Javisst, vi har givit
            möjligheten till dem som har drabbats från 1969 till 1996. Finns
            det personer som har drabbats från i första hand andra världskriget
            fram till 1969 är det självklart rimligt att de också ska få skadestånd
            på samma sätt som de som har drabbats mellan 1969 och 1996.
          </note>
          <note>
            Det här är alltså ett uppdrag som jag tänker initiera när det
            gäller Registernämnden för att det ska bli bättre möjligheter
            för de personer som har drabbats av orimliga konsekvenser av att
            de har blivit felaktigt registrerade. Det är också en väldigt
            viktig sak. Vi kan inte bara titta framåt, utan vi måste också
            se till att de som på något sätt har tagit skada av det här får
            en upprättelse.
          </note>
          <note type="speaker">
            Anf. 17 LARS OHLY (v):
          </note>
          <note>
            Herr talman! Nu är vi här, efter 30 års kamp för sanning om vad
            som egentligen har hänt i den svenska övervakningen och åsiktsregistreringen.
            Jag tar gärna debatten om Vänsterpartiets historia. Vi har öppnat
            alla register, men det här är inte den debatten.
          </note>
          <note>
            Här är frågan: Fanns det de som begick brott eller förberedde
            brott som gjorde att det fanns argument för att övervaka minst
            130 000? Svaret från Säkerhetstjänstkommissionen är nej. De som
            begick brott bevisas vara Säpo och deras agenter. Vem hotar då
            demokratin?
          </note>
          <note>
            Thomas Bodström är inte personligt ansvarig för det här och inte
            heller ansvarig för den här tidsepoken, men Socialdemokraterna
            har det huvudsakliga ansvaret för att detta kunde ske och för
            den sammanblandning av partiets intressen och den demokratiska
            statens intressen som aldrig får ske.
          </note>
          <note>
            Den här debatten är inte slutet på en process. Säkerhetstjänstkommissionens
            betänkande får inte bara läggas åt sidan och sätta punkt för debatten.
            Nu måste vi tvärtom börja debatten. Vad gör vi nu? Öppna registren
            så långt det är möjligt så att de drabbade får se sina akter!
            Det ska komma en ursäkt, en upprättelse, ett skadestånd till dem
            som har rätt till det. Öppna
          </note>
          <note>
            Registernämnden och låt inte bara Socialdemokraterna, som ansvarigt
            parti, och Moderaterna, som det parti som uttrycker störst förståelse
            för historien, vara de två partier som är representerade där!
            Minska
          </note>
          <note>
            Säpos ansvar och öka den öppna polisens ansvar. Hur reglerar
            vi överskottsinformation som kan fås vid olika former av avlyssning?
            Det ska aldrig mer vara en sammanblandning av partiets och statens
            intressen.
          </note>
          <note>
            Demokrati, mänskliga rättigheter och rättssäkerhet får aldrig
            komma i kläm i kampen mot kriminalitet.
          </note>
          <note>
            Anf. 18 Justitieminister THOMAS
          </note>
          <note type="speaker">
            BODSTRÖM (s):
          </note>
          <note>
            Herr talman! Jag tackar för den här debatten. Jag tycker att
            det var väldigt bra att Vänsterpartiet tog initiativ till det
            här. Det visar faktiskt att det finns en väldigt stor samsyn i
            vägvalet och om att vi ska hitta rätt balans när vi fortsätter
            vår brottsbekämpning och vårt försvar av vår demokrati, hela tiden
            med bibehållen rättssäkerhet.
          </note>
          <note>
            Det har kommit två väldigt positiva saker ur den här kommissionens
            betänkande. Vi har fått reda på väldigt mycket som vi inte visste
            tidigare. Och härigenom har vi kunnat se att det finns saker som
            behöver göras ytterligare för att vi ska gå vidare på den väg
            som jag talade om. Jag är beredd att ta ansvar för det som jag
            kan göra på det här området, lägga fram de lagförslag som behövs
            för riksdagen, och jag kan till min glädje se att det verkar finnas
            en stor samsyn som gör att vi kan nå enighet kring de förbättringar
            som behöver göras.
          </note>
          <note>
            Överläggningen var härmed avslutad.
          </note>
          <note>
            2 § Justering av protokoll
          </note>
          <note>
            Justerades protokollet för den 23 januari.
          </note>
          <note>
            3 § Ledighet
          </note>
          <note>
            Talmannen meddelade att Lena Sandlin-Hedman
          </note>
          <note>
            (s) ansökt om fortsatt sjukledighet under tiden den 1-
          </note>
          <note>
            27 februari.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Britta Rådström (s) skulle fortsätta att
            tjänstgöra som ersättare för Lena Sandlin-
          </note>
          <note>
            Hedman.
          </note>
          <note>
            Talmannen meddelade att Erling Wälivaara (kd)
          </note>
          <note>
            ansökt om sjukledighet under tiden den 3 februari-
          </note>
          <note>
            21 april.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Ina Järlesjö (kd) skulle tjänstgöra som
            ersättare för Erling Wälivaara.
          </note>
          <note>
            4 § Anmälan om inkomna faktapromemorior om förslag från Europeiska
            kommissionen
          </note>
          <note>
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note>
            2002/03:FPM7 Kommissionens förslag till direktiv om förenklade
            och moderniserade regler för bolags offentliggörande av handlingar
            och uppgifter
          </note>
          <note>
            KOM(2002)279 till lagutskottet
          </note>
          <note>
            2002/03:FPM31 Gemensamma sysselsättningsrapporten för 2002 KOM(2002)621
            till arbetsmarknadsutskottet
          </note>
          <note>
            2002/03:FPM32 Information om kommissionens förslag till Europaparlamentets
            och rådets direktiv om kvaliteten på badvatten KOM(2002)581 till
            miljö- och jordbruksutskottet
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2002/03:26 till försvarsutskottet
          </note>
          <note>
            2002/03:46 till finansutskottet
          </note>
          <note>
            Föredrogs
          </note>
          <note>
            Motioner avlämnade med anledning av prop. 2002/03:35 Mål för
            folkhälsan
          </note>
          <note>
            2002/03:So24-So32
          </note>
          <note>
            Remissdebatt
          </note>
          <note>
            Anf. 19 Statsrådet MORGAN JOHANS-
          </note>
          <note>
            SON (s):
          </note>
          <note>
            Herr talman! Först vill jag tacka Centerpartiet och
          </note>
          <note>
            Kenneth Johansson för initiativet till denna debatt. Ett av syftena
            med Folkhälsopropositionen var just att få upp folkhälsofrågorna
            till en bredare diskussion. Det är detta en bra början på. Med
            propositionen lägger vi grunden för hur vi ska arbeta med folkhälsofrågorna
            under de kommande åren. Vi fastställer ett nationellt mål för
            folkhälsan. Vi identifierar elva målområden som vi ska arbeta
            med. Vi fastställer en ordning för hur målen ska följas upp och
            utvärderas, och vi tillsätter en nationell ledningsgrupp för att
            leda arbetet.
          </note>
          <note>
            Det är en målproposition. Det innebär att den till sin karaktär
            inte fokuserar på nya lösningar och konkretioner. Den ska ändå
            uppfattas som en nystart för ett perspektiv som jag menar varit
            tillbakatryckt och på defensiven alltför länge. Vi har inte talat
            så mycket om folkhälsa i Sverige på senare år. Det är en djup
            orätt. När det gäller detta område behöver vi sannerligen inte
            skämmas. Tvärtom. Sverige är ett land att vara stolt över. Se
            bara på en sådan sak som medellivslängden:
          </note>
          <note>
            Under efterkrigstiden har medellivslängden ökat oavbrutet i vårt
            land. I dag ligger vi i absoluta världstoppen. Svenskarna, tillsammans
            med ytterligare några nationaliteter, lever längst i världen.
            Man kan också tillägga: längst i världshistorien. Visst är det
            en svindlande tanke? Vi människor har funnits på jorden i många
            tusen år, men vi har aldrig levt längre än vad vi gör just nu
            just här.
          </note>
          <note>
            Samma sak gäller spädbarnsdödligheten. Den sjunker för varje
            år. Också på det området är Sverige bäst i världen, tillsammans
            med några andra länder.
          </note>
          <note>
            För inte så länge sedan var varje födsel ett vågspel både för
            kvinnan och barnet. Tänk på detta: En kvinna som ska föda sitt
            barn har aldrig i världshistorien och aldrig på någon plats varit
            i säkrare händer än vad hon är just i dag och just på en svensk
            kvinnoklinik.
          </note>
          <note>
            Det gäller både kvinnans hälsa och barnets. Också det är en svindlande
            tanke. Vi har faktiskt nått oerhört långt.
          </note>
          <note>
            Vi kan också se på förekomsten av smittsamma sjukdomar. För inte
            så länge sedan skördade tbc många barns liv. Många blev märkta
            för livet av polio. I dag är dessa sjukdomar i det närmaste utrotade
            i
          </note>
          <note>
            Sverige. Men de är fortfarande en plågsam verklighet för miljoner
            människor i världen. När våra barn får mässling eller röda hund
            fruktar vi inte längre för deras liv. Men det är inte så länge
            sedan man faktiskt fick göra det också i vårt land.
          </note>
          <note>
            Medellivslängd, spädbarnsdödlighet och smittskydd är några exempel
            på områden där vi i Sverige kan vara oerhört stolta över vad vi
            har uppnått. Det finns de som tror att det är något slags tillfällighet
            eller slump att just vi i vårt land har varit så framgångsrika
            på dessa områden. Då har man inte förstått någonting av svensk
            politik under efterkrigstiden.
          </note>
          <note>
            Jag menar att det finns ett järnhårt samband mellan den generella
            välfärdspolitiken och framgångarna på folkhälsoområdet. Vi kan
            återigen se på spädbarnsdödligheten. Hur hade den sett ut om vi
            inte hade byggt ut den offentliga barn- och mödravården under
            50- och 60-talen? Eller se på smittskyddet: Hur hade smittskyddssituationen
            sett ut om vi inte hade introducerat ambitiösa vaccinationsprogram
            för barn?
          </note>
          <note>
            Alla barn ska ha tillgång till den bästa omsorg och det bästa
            omhändertagande man över huvud taget kan uppbringa. Alla barn
            har rätt till en lycklig start på livet. Det ska inte vara förbehållet
            de barn som har föräldrar med pengar eller föräldrar som bryr
            sig.
          </note>
          <note>
            Alla barn är allas barn.
          </note>
          <note>
            Sådan är ingångspunkten i den generella välfärdspolitiken och
            i barnpolitiken. Det är ingen tillfällighet att det ser ut som
            det gör i vårt land när det gäller hälsa i allmänhet och barns
            hälsa i synnerhet. Det är en medveten politik under decennier.
            Det är den generella välfärdspolitiken som får dessa positiva
            effekter på exempelvis medellivslängd och spädbarnsdödlighet.
            Det innebär att den som vill riva ned den generella välfärdspolitiken
            också på sikt kommer att försämra befolkningens hälsotillstånd.
            Jag tycker att man bör förstå detta samband under den diskussion
            vi nu går in i.
          </note>
          <note>
            Detta handlade om det positiva. Finns det inget negativt, inga
            orosmoln som vi måste ta till oss?
          </note>
          <note>
            Självklart finns det sådana.
          </note>
          <note>
            I samma andetag som vi konstaterar en hög medellivslängd kan
            vi också konstatera att denna är påtagligt klassberoende. Arbetare
            lever i genomsnitt två år kortare än högre tjänstemän, om vi ser
            till männen. Det är inte nog med det. Arbetare har fem sex färre
            år med full hälsa än vad högre tjänstemän har. Det gäller både
            kvinnor och män. Så ser det fortfarande ut. Dessa siffror har
            inte rört sig påtagligt under de senaste decennierna. Det är det
            svenska klassamhället. Vår klasstillhörighet följer oss in i döden.
          </note>
          <note>
            Så får det inte vara. Därför vill vi lägga fast ett övergripande
            mål för folkhälsan. Vi vill skapa samhälleliga förutsättningar
            för en god hälsa på lika villkor för hela befolkningen. Det handlar
            om att minska klyftorna också ur ett hälsoperspektiv.
          </note>
          <note>
            I frågan som diskuteras mycket nu om de ökande sjuktalen och
            förtidspensioneringarna är klassperspektivet påtagligt. Men där
            finns också - det ska vi komma ihåg - en demografisk faktor. De
            många som är födda på 40-talet är i dag i 60-årsåldern. Om man
            har ett långt arbetsliv bakom sig är det kanske i den åldern som
            kroppen börjar säga ifrån. Då får vi en uppgång i långtidssjukskrivningar
            och förtidspensioner.
          </note>
          <note>
            Det finns också många andra skäl till utvecklingen. Skälen till
            försämrad hälsa kan vara många. I
          </note>
          <note>
            propositionen lyfter vi fram hälsans bestämningsfaktorer, de
            bakomliggande orsakerna till försämrad hälsa. Det kan till exempel
            handla om stressen och hetsen i arbetslivet eller tobak och alkohol.
            Det kan ha att göra med kosten eller motionen. Jag tänker säga
            ett par ord om några av dessa teman. Jag börjar med arbetslivet.
          </note>
          <note>
            Vi vet att 1990-talet präglades av nedskärningar och besparingar
            på både den privata och den offentliga sidan. För den offentliga
            sidan var bakgrunden de stora underskotten och den misskötta offentliga
            ekonomin. Det vet vi alla. Det är en självklarhet att vi då drar
            slutsatsen att det faktum att allt färre anställda tvingades möta
            allt större behov inom vården, skolan och omsorgen är en av förklaringarna
            till de ökande sjuktal som vi ser i dag.
          </note>
          <note>
            Vi tänker inte alltid på att vi faktiskt sett en liknande utveckling
            i den privata sektorn. Där har det inte alltid varit underskott
            som har pressat fram besparingar och nedskärningar utan kapitalägarnas
            ökande avkastningskrav. Begreppet shareholder value innebär bland
            annat att aktieägarnas kortsiktiga intressen alltid sätts främst.
            Då kan frågor som arbetsmiljö och personalpolitik sättas åt sidan.
            Företagen ska slimmas. Då blir det just in time och outsourcing
            och andra konstiga utländska begrepp för hela slanten. Då kan
            man också skapa ett hetsklimat på arbetsplatsen som nöter ned
            löntagarna efterhand.
          </note>
          <note>
            Nu tar regeringen itu med frågan om de ökade sjukskrivningarna.
            Det gäller att fortsätta politiken för att se till att det blir
            fler anställda i den offentliga sektorn. Det gäller att förbättra
            arbetsmiljön och satsa på rehabilitering. Det gäller att skapa
            andrum på arbetsplatserna i stället för den hets och stress som
            i dag verkar vara förhärskande på många håll. Det gäller att skapa
            system som gör det lönsamt för arbetsgivare att skapa en arbetsmiljö
            med låga sjuktal.
          </note>
          <note>
            Arbetslivsminister Hans Karlsson har ansvar för det arbetet,
            och han har nyligen presenterat ett antal förslag.
          </note>
          <note>
            Så långt arbetslivet. Hur är det då med våra typiska livsstilsfrågor,
            till exempel alkohol, tobak, kost och motion? Låt mig börja med
            rökningen, som ju med fog kan pekas ut som ett av våra största
            folkhälsoproblem, om inte det allra största. 8 500 människor dör
            varje år av tobaksrelaterade sjukdomar, och 500
          </note>
          <note>
            människor beräknas dö av passiv rökning. De har inte själva valt
            att röka; de har bara befunnit sig på fel ställe vid fel tidpunkt
            alltför länge. De har kanske arbetat i restaurang- och krogmiljö,
            där vi vet att problemen är som störst. Restauranganställda löper
            två till tre gånger så stor risk att få lungcancer som resten
            av befolkningen.
          </note>
          <note>
            Här handlar det om att förebygga, att hjälpa folk att sluta röka,
            att bilda opinion och att lyfta fram fakta. För dessa ändamål
            har Folkhälsoinstitutet 90
          </note>
          <note>
            miljoner kronor till sitt förfogande. Men det handlar också om
            att våga flytta fram positionerna på område efter område. Riksdagen
            har satt som mål att uppnå rökfria serveringslokaler från år 2004.
            Detta skulle i första hand uppnås på frivillig väg. Jag fick i
            går en rapport från Folkhälsoinstitutet som sade att detta inte
            är möjligt utan att vi i stället bör gå fram med lagstiftning.
            Vi får se hur vi ska arbeta vidare med den frågan.
          </note>
          <note>
            Låt mig avrunda med att säga att denna folkhälsoproposition lägger
            grunden för vårt arbete de kommande åren. Jag ser fram emot den
            diskussion som nu ska följa. Jag ser också fram emot ett gott
            samarbete med riksdagen i de här frågorna under åren.
          </note>
          <note>
            Anf. 20 CRISTINA HUSMARK
          </note>
          <note type="speaker">
            PEHRSSON (m):
          </note>
          <note>
            Herr talman! Kroppen uttrycker själens vånda, stod det som rubrik
            över Brännpunkt i Svenska Dagbladet den 25 januari i år. Det är
            om detta dagens debatt mycket ska handla: Kroppen uttrycker själens
            vånda.
          </note>
          <note>
            Inför höstterminen 2001 utlovade regeringen att en proposition
            om folkhälsan skulle föreläggas riksdagen. Nu har propositionen
            kommit, men tyvärr tvingas jag och flera med mig konstatera att
            kraftfulla åtgärder mot fetma, ohälsa, brister i hälso- och sjukvården
            och i rehabiliteringen och så vidare inte finns med. Det är en
            rik flora av målsättningar och goda föresatser. Det är i själva
            verket målsättningar som vi redan har antagit här i riksdagen.
            De finns i budgeten under vartenda politikområde. Jag måste fråga
            statsrådet om han inte tror på att riksdagen kommer att efterleva
            de målsättningar vi redan har antagit.
          </note>
          <note>
            Propositionen innehåller alltså inga lösningar och inga prioriteringar
            för att nå det syfte man vill nå. Det här är en skrift, statsrådet.
            Det är inga förslag; det är en skrivelse där man presenterar hur
            långt arbetet med de olika målområdena har nått. Det är som att
            skjuta med hagel: Det är väl alltid något som fastnar.
          </note>
          <note>
            Herr talman! Vi kommer att komma tillbaka till detta i samband
            med att betänkandet om folkhälsan ska debatteras, och vi får då
            anledning att närmare diskutera detaljerna. Jag kommer därför
            att vara mer övergripande i min diskussion här.
          </note>
          <note>
            Jag kan för det första konstatera att propositionen präglas av
            bristande bakgrundsanalyser i alla de problemområden som statsrådet
            framhåller. Varför vågar inte regeringen och samarbetspartierna
            se bakom ohälsan? Det hade varit mycket mer spännande. Man kanske
            till och med kunde ha vågat lyfta fram bakgrunden till hälsa.
            Varför är anställda inom den offentliga sektorn så sjuka så länge?
            Varför har i stort sett alla nyanställningar inom vården och skolan
            gått åt till att ersätta alla som är sjukskrivna? Många ensamstående
            mammor mår dåligt och har svårt att orka
          </note>
          <note>
            - varför, statsrådet? Varför breder nyfattigdomen ut sig i landet
            och gör att folk mår dåligt i kropp och själ? Varför är det så
            många som lever i ett utanförskap och mår dåligt? Varför pensionerar
            sig så många så tidigt? Varför, statsrådet, har vi en sjukvårdsorganisation
            där insatser och kostnader ger vinst hos någon annan aktör och
            där människor kommer i kläm mellan systemen när de ska rehabiliteras?
            Varför söker sig ungdomar till alkohol och droger?
          </note>
          <note>
            Herr talman! För det andra vill jag göra en kommentar till alla
            de handlingsplaner vi nu får i den här kammaren. Vi är snart värre
            på detta än vad man var på den gamla sovjettiden med alla femårsplaner
            som aldrig höll måttet. Jag betvivlar inte regeringens och statsrådets
            goda vilja, men de problem som man uppmärksammar kan man inte
            lösa med bara handlingsplaner och vänliga ord. Ord och planer
            måste innehålla värden för att vara trovärdiga. Detta saknar jag
            i propositionen. I stället för att gruppera in människor i svaga
            grupper - jag tror att vi snart alla kan hitta någon svag grupp
            där vi platsar - borde propositionen ha börjat med en tilltro
            till människan, den egna kraften och den starka viljan.
          </note>
          <note>
            Vi motsätter oss inte de målområden som regeringen presenterar.
            Vi gjorde det inte heller när de antogs i kammaren under budgeten.
            Dessa målområdena är nämligen i stort sett okontroversiella. Vem
            vill inte arbeta för minskad nyfattigdom? Vem vill inte arbeta
            för en ökad hälsa åt alla? Utgångsläget måste dock vara att huvudansvaret
            när det gäller folkhälsan vilar på den enskilde att ta ett större
            ansvar för den självförvållade ohälsan. I stället för att staten
            tar över med en folkhälsopolitik som syftar till att styra människor
            ska vi ge människor de verktyg som krävs för att de själva ska
            klara att bibehålla en god hälsa.
          </note>
          <note>
            Detta innebär att vi motsätter oss socialdemokratiska modeller
            som förutsättningar för en god hälsa där hälsoskäl används som
            en ursäkt för att styra medborgarna. Medborgarna mår bäst, verkar
            regeringen mena, av att vara beroende av det allmännas insatser.
            Jag kommer tydligt ihåg ett uttalande från en minister i dagens
            regering som för några år sedan uttryckte detta faktum lite mer
            förfinat: Lagstiftning är det bästa sättet att komma åt människors
            attityder.
          </note>
          <note>
            Av propositionen framgår också att ekonomisk och social trygghet
            är den mest grundläggande förutsättningen för folkhälsan och att
            detta ska utgöra ett särskilt problemområde. Vi instämmer också
            i denna målformulering. Men också här måste ett friskare
          </note>
          <note>
            Sverige ta sin utgångspunkt i att uppmuntra människor att göra
            sitt bästa och dessutom få utrymme att bry sig om andra. Det måste
            alltid löna sig att arbeta, utan att vi för den skull tar bort
            möjligheterna för dem som blir sjuka under en längre och kortare
            tid att få hjälp och stöd. Höga marginaleffekter medför dock att
            en övergång från bidrag till arbete ofta inte ger någon ekonomisk
            förbättring. Många ensamstående mammor vittnar om detta, senast
            i Göteborgs-Posten i förra veckan där man hade en artikel om detta
            med anledning av en rapport i tidskriften The Lancet.
          </note>
          <note>
            Politiken måste inriktas på att skapa förutsättningar för alla
            som kan arbeta att ha ett arbete. Klimatet för att starta och
            driva företag och för att investera måste bli bättre. Vi måste
            satsa mer på utbildningen och på forskningen. Genom en högre tillväxt
            kan fler medborgare, särskilt de som befinner sig i riskzonen,
            förbättra sin ekonomiska situation och därmed också sitt hälsoläge.
          </note>
          <note>
            I propositionen står också att man vill förbättra uppväxtvillkoren
            för barn och ungdomar för att på så sätt nå en bättre folkhälsa.
            Återigen, vi kan inget annat än instämma i den ambitionen.
          </note>
          <note>
            Man skriver så här: Barn som lever i familjer med långvarigt
            bidragsberoende har sämre hälsa än barn i genomsnitt. Regeringens
            förslag kan vi emellertid inte stödja. Det står så här: Det är
            därför viktigt att dessa barn och deras familjer får tillräckligt
            med stöd för att kompensera för en mer sårbar situation. Ja, kortsiktigt
            och tillfälligt, men inte ett så långvarigt bidragsberoende som
            många i dag lyder under. Det motverkar sitt syfte.
          </note>
          <note>
            Regeringen understryker också i propositionen vikten av sambandet
            mellan hälsa och social tillhörighet. Slutsatsen blir alltså att
            ökade bidrag och transfereringar ger bästa resultat. Borde i så
            fall inte den bästa av hälsa ha infunnit sig när socialbidragen
            slog all time high? Jag uppfattade inte att vi hade så väldigt
            bra folkhälsa då. Nej, transfereringssystem och försörjningssystem
            kan inte avhjälpa problem som kommer till följd av en bristande
            arbetsmarknadssituation och dålig social rörlighet. Återigen,
            genom att fokusera på symtomen snarare än på orsaken kan problemen
            i stället fördjupas och hälsoproblemen öka.
          </note>
          <note>
            Slutligen, herr talman, präglas regeringens förslag av goda intentioner
            och en bred ansats som rör vitt skilda delar av samhället. Det
            leder i sin tur till avsaknad av genomarbetade analyser av problem,
            eventuella målkonflikter och konkreta åtgärder. Vi saknar detta.
            Vi hade hellre sett en avgränsning av en saklig analys och problemformulering
            och dessutom prioriteringar mellan åtgärderna. Alltför lite hänsyn
            tas också till den enskildes ansvar och integritet.
          </note>
          <note>
            Gränsen mellan å ena sidan befogad omtanke om medborgarnas hälsa
            och å andra sidan förmynderi och klåfingrighet överskrids alltför
            ofta i denna proposition.
          </note>
          <note>
            Anf. 21 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Herr talman! Cristina Husmark Pehrsson säger att hon inte motsätter
            sig målen, men hon säger att vi måste lägga mer ansvar på den
            enskilde. Det är det man ska utgå från. Precis så är det nog,
            för här går en djup ideologisk klyfta. Vad det handlar om är om
            vi har ett ansvar för varandra eller om vi bara har ansvar för
            oss själva. Det är det som är frågan. Min uppfattning är att vi
            faktiskt har ett ansvar för varandra, och samhällets institutioner
            är ett sätt att faktiskt ta det ansvaret. Det är en fråga om solidaritet.
          </note>
          <note>
            Tydligast kanske detta visar sig i alkoholpolitiken.
          </note>
          <note>
            Här går Cristina Husmark Pehrsson fram och säger att vi ska sälja
            Systembolaget. Nu ska vi ha öppet dygnet runt på krogarna, sade
            ni i Stockholm. Nu ska vi sänka skatterna så att vi inte ens har
            råd att ta hand om dem som hamnar i alkoholmissbruk. Vi sade att
            vi inte hade råd att satsa på missbrukarvården. Allt detta i en
            situation där drickandet ökar bland de unga. Då är Cristina Husmark
            Pehrssons formel att man måste ta ansvar för sig själv. Min fråga
            är: Hur tror Cristina
          </note>
          <note>
            Husmark Pehrsson att drickandet bland de unga skulle bli om vi
            skulle sälja Systembolaget och därefter också släppa ut vin och
            starköl i ICA-affärer och
          </note>
          <note>
            Konsumbutiker? Tar inte hon något ansvar för ungdomars drickande?
          </note>
          <note>
            Anf. 22 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Statsrådet inleder med att tala om omsorg. Vi har
            olika typer av omsorg. Statsrådets omsorg om dem som är utsatta
            i samhället, till exempel ensamstående mammor som inte klarar
            av att leva på den lön de tjänar, är att ge dem mer bidrag, göra
            dem mer bidragsberoende, mer utsatta. Vi vill ge dem mer pengar
            i plånboken genom att undanta 4 000 kr i skatt varje månad. Jag
            anser att det är genom egna pengar och eget arbete som vi visar
            omtanke inte genom att göra dem mindervärdiga och underställda
            en myndighet.
          </note>
          <note>
            Sedan till alkoholproblematiken, som statsrådet är inne på. I
            dag dricker folk mer, ungdomar dricker mer. Statsrådet kommer
            också från Skåne och ser dessa lastbilar som kommer in från Danmark.
            Statsrådet har ju ansvar för den alkoholpolitik som bedrivs i
            dag. Ändå ser vi hur siffrorna för alkoholkonsumtionen ökar. Vi
            ser hur mer och mer tas in över gränserna. Det är denna politik
            som inte håller.
          </note>
          <note>
            Däremot, statsrådet, kan jag upplysa om att socialutskottet gjorde
            ett studiebesök i Kanada för något år sedan. I Quebec tittade
            vi bland annat på hur man gjorde när man tog bort monopolet men
            samtidigt satsade på intensiv upplysning. Tillverkare och distributörer
            fick betala en del av vinsten på sin försäljning som gick till
            utbildning och information. Där såg vi att man tack vare att man
            tog bort monopolet och satsade på information fick ned konsumtionen.
            Jag tycker inte att statsrådets stöd för dagens alkoholpolitik
            hjälper ungdomar. Vi måste prova någonting annat.
          </note>
          <note>
            Anf. 23 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Herr talman! Jag ska åka till Quebec om 14 dagar för att se hur
            man har gjort. Det kanske inte är hanteringen av försäljningsmonopolet
            som är mest intressant utan just det som Cristina Husmark Pehrsson
            var inne på, nämligen hur man kan leda ned vinsterna av alkoholförsäljningen
            i offentliga kassor, som jag vill titta på.
          </note>
          <note>
            Det hon glömde säga var att man i Quebec faktiskt höjde alkoholskatterna
            kraftigt för att kompensera när man släppte monopolet. Jag är
            inte inne på den linjen.
          </note>
          <note>
            Med den politik som Cristina Husmark Pehrsson vill föra ser jag
            att drickandet skulle riskera att gå ned ytterligare i åldrarna.
            Jag tror att Moderaterna är i otakt med opinionen här. Jag är
            inte nykterist själv, regeringen har ingen absolutistlinje, men
            vi har en linje som säger att vi vädjar till måttfullheten. Vi
            som använder alkohol måttligt måste ibland göra avkall på vår
            bekvämlighet för att se till att vi kan ta hand om dem som får
            alkoholproblem och även se till att begränsa konsumtionen till
            exempel bland ungdomar och för att minska alkoholen i trafiken.
          </note>
          <note>
            Men den grundläggande fråga det handlar om är:
          </note>
          <note>
            Ska vi ta ansvar för varandra eller ska vi bara ta ansvar för
            oss själva? Har man den linje som Cristina
          </note>
          <note>
            Husmark Pehrsson har, att vi bara ska ta ansvar för oss själva,
            handlar det naturligtvis om att sänka skatterna och så får var
            och en klara sig själv. Där går den ideologiska gränslinjen i
            den här frågan.
          </note>
          <note>
            Anf. 24 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Herr talman! Statsrådets ansvar för dagens alkoholpolitik visar
            i alla fall inte ansvar för andra när vi ser hur drickandet hela
            tiden ökar.
          </note>
          <note>
            Dessutom undrar jag hur statsrådet ser på införsel från Danmark,
            som nu kommer att sänka sina skatter ännu mer. Är det inte bättre
            att vi behåller våra köp av alkohol inom Sveriges gränser? I dag
            håller svensk glasåtervinning på att gå i konkurs därför att man
            måste ta hand om alla flaskor som kommer från utlandet. Det visar
            bara att dagens alkoholpolitik inte fungerar.
          </note>
          <note>
            Vi måste ha kraftfulla åtgärder i skolan. Vi måste ha kraftfulla
            åtgärder till information och utbildning.
          </note>
          <note>
            Det är dagens alkoholpolitik som gjort att vi har svartsprit,
            att vi har en hembränning som flödar i det här landet därför att
            det är så attans mycket billigare.
          </note>
          <note>
            Vi har redan fått ett beteende, statsrådet, som jag är djupt
            oroad över hur vi ska kunna bryta.
          </note>
          <note>
            Sedan kan jag konstatera att statsrådet på inget sätt talar om
            ensamstående föräldrars situation och utsatthet. Man pratar inte
            om arbetslivet och om att ge företagshälsovården möjlighet att
            återigen få bedriva sjukvård för att komma närmare människor som
            har ohälsa. Statsrådet pratar inte någonting om hur vi ska stödja
            människor som har låg utbildning. Det finns många andra saker
            när det gäller stress och hets i arbetslivet. Vi ser Kommunals
            rapporter om att de som arbetar inom de privata delarna av hälso-
            och sjukvården mår bättre. De har högre lön och är mindre stressjuka.
            De mår mycket bättre. All den politik som går regeringen emot
            men som faktiskt är en sanning och en verklighet tar inte statsrådet
            upp.
          </note>
          <note type="speaker">
            Anf. 25 GABRIEL ROMANUS (fp):
          </note>
          <note>
            Herr talman! Jag måste medge att det är frestande att ge sig
            in i den alkoholpolitiska debatten mellan statsrådet och Cristina
            Husmark Pehrsson, men jag ska avstå. Jag nöjer mig med att uttrycka
            min glädje över att statsrådet ska resa till Kanada och med egna
            ögon se och förhoppningsvis skåda igenom den mytbildning som framför
            allt Moderaterna ägnar sig åt.
          </note>
          <note>
            Jag kan också konstatera att det inte finns ett spår av vetenskapligt
            stöd för att enbart information om alkohol kan kompensera försvagningen
            av de traditionella, effektiva instrumenten som till exempel alkoholbeskattning,
            inte ens i det underbara Quebec.
          </note>
          <note>
            Herr talman! Jag tänkte börja med några mer allmänna reflexioner.
          </note>
          <note>
            Det svenska folkets hälsa uppvisar något av en paradox. Å ena
            sidan kan vi notera alla de framgångar som statsrådet var inne
            på. Vi lever längre än någonsin. Vi har fått bukt med en rad av
            de hemska folksjukdomar som våra förfäder led under. Å andra sidan
            tycks vi i dag återigen vara sjukare - i varje fall mer sjukskrivna
            - än någonsin. Vi ser att i takt med att vi har avskaffat de gamla
            hoten mot folkhälsan har vi introducerat nya hot, ofta skapade
            av människor. Vi kanske inte är sjuka, men vi är i alla fall vad
            en del av mina vänner i Ångermanland skulle kalla ofriska. Det
            är naturligtvis oroande.
          </note>
          <note>
            Den enda rimliga slutsats man kan dra av den här utvecklingen
            är att vi måste starkare betona det förebyggande arbetet. Det
            är därför propositionen har lagts fram. Det är bra att vi har
            fått ett samlat uttryck för det förebyggande arbetet, det som
            kallas folkhälsopolitik. Jag tycker också att det är bra att regeringschefen
            har markerat vikten av detta genom att tillsätta ett särskilt
            folkhälsostatsråd.
          </note>
          <note>
            När detta positiva är sagt måste jag ändå säga att hos mig liksom,
            det framgår av de motioner vi nu ska remittera, hos övriga motionärer
            finns en känsla av besvikelse över propositionen. Man skulle kunna
            använda många slitna uttryck: Det bidde en tumme.
          </note>
          <note>
            Spänd förväntans upplösning i intet - i varje fall nästan intet.
            Lång förberedelsetid, ganska lite konkreta förslag.
          </note>
          <note>
            Det ligger något rättvist i att säga att detta snarare är en
            rapport än en proposition. Nu drabbar inte denna kritik i första
            hand Morgan Johansson. Han har i alla fall fått fram propositionen,
            som vi alla har längtat efter - i alla fall väntat på - så länge.
            Det är alltid något. Vi har något att börja med. Samtidigt framgår
            det att det inte är mycket till nya förslag utan mer en lägesbeskrivning.
            Dessutom har man i förhållande till
          </note>
          <note>
            Folkhälsokommittén ändrat på målstrukturen som utredningen under
            Margareta Perssons ledning hade lagt ned mycket jobb på.
          </note>
          <note>
            Jag har försökt att hitta motiveringen till detta.
          </note>
          <note>
            Det enda motiv jag har kunnat hitta är att det passar bättre
            ihop med regeringens allmänna sätt att styra myndigheter och statlig
            verksamhet. Det är inte ett särskilt starkt argument när man har
            haft en kommitté som har utarbetat betydligt mer konkreta mål
            för folkhälsoarbetet. Dessutom föreslår man att regeringen i fortsättningen
            ska fastställa delmål. Jag har letat efter motiveringen till detta,
            och jag har inte någon motivering där heller. Nog vore det väl
            bättre att få delmålen, de konkreta målen, för folkhälsoarbetet
            förankrade i riksdagen när man sedan ska gå ut till landsting,
            kommuner och folkrörelser och arbeta för dessa mål. Jag har svårt
            att förstå att målstrukturen skulle vara sista ordet.
          </note>
          <note>
            Jag tror, precis som flera motionärer, att det vore till fördel
            för det fortsatta arbetet om regeringen nästa gång kom med en
            mer stabil och konkret målstruktur och om man lät riksdagen ta
            ställning till delmålen -
          </note>
          <note>
            precis som man redan gör på alkohol- och drogområdet med olika
            handlingsplaner och mål. Det kunde vara ett gott exempel även
            för andra folkhälsoområden.
          </note>
          <note>
            Jag kan inte låta bli att säga att omorganisationen av den viktiga
            myndigheten på området, Folkhälsoinstitutet, framstår som svår
            att motivera. Den är också ogenomtänkt. Man talar om att skapa
            ett stabsorgan, samtidigt som man lägger dit omfattande tillsynsuppgifter.
            Man tar bort, i varje fall begränsar, Folkhälsoinstitutets möjlighet
            att bedriva programarbete utan att tala om hur det ska gå till
            i stället. Jag vet att de berörda till exempel på allergiområdet
            är oroliga över utvecklingen. Det går inte att se omorganisationen
            på annat sätt än att Folkhälsoinstitutet kanske kommer att få
            uppgifter, men då ska det vara beslut av regeringen i varje särskilt
            fall. Det speglar inte något större förtroende för regeringens
            egen myndighet.
          </note>
          <note>
            Nu gäller det att gå vidare med åtgärder. Det behövs forskning
            för att få bättre underlag på många områden. Det behövs information
            och upplysning så att människor själva kan ta ställning till sin
            hälsa. Vi vet också att vi inte kan avstå från ekonomiska styrmedel.
            Det räcker inte bara med information. På många områden handlar
            det om att ge incitament till att leva på ett sätt så att man
            skyddar sig mot hälsoproblem. Det gäller inte bara alkoholområdet
            utan en rad olika områden. Det är för mig inget konstigare än
            att vi har incitament inom socialförsäkringarna, inom miljöpolitiken
            och på många andra områden.
          </note>
          <note>
            Det internationella arbetet blir allt viktigare eftersom vi blir
            mer och mer påverkade av omvärlden. Det är som regeringen säger,
            det vill säga att det är framför allt Världshälsoorganisationen
            som har betydelse.
          </note>
          <note>
            Regeringen gör många fina bekännelser till Världshälsoorganisationens
            arbete. Men om den ska kunna arbeta behöver den pengar, inte bara
            allmänna pengar.
          </note>
          <note>
            Sverige bör utnyttja det faktum att vi har kommit långt i folkhälsoarbetet
            till att också ge pengar styrda till exempel till missbruksområdet
            - så att inte organisationens arbete går i stå. Jag vet inte hur
            många gånger jag ska behöva säga detta innan det ger resultat,
            men jag är fortfarande optimistisk.
          </note>
          <note>
            Vi får arbeta med propositionen. Vi får hoppas att det kommer
            mer konkreta förslag senare. Jag tror, precis som statsrådet,
            att det kan ske i en anda av samförstånd. Här finns partiskiljande
            frågor, men det är väl ingen hemlighet att den stora ideologiska
            skillnaden går mellan Moderata samlingspartiet och övriga partier.
          </note>
          <note>
            Moderaterna skiljer ut sig på många sätt. Man talar om att ge
            information, men man avstår från styrmedlen, vilket innebär att
            man vill ge ökad frihet för de kommersiella krafterna. De vilar
            inte, varken på drogområdet eller på några andra områden. Det
            betyder naturligtvis att om den politiken får råda ökar skadorna
            och minskar folkhälsan.
          </note>
          <note>
            Om man ser på övriga partiers motioner kan man tryggt säga att
            det finns ett brett samförstånd omkring folkhälsopolitikens principer.
            Det är klart att det parti som sitter i regeringsställning tycker
            att det är regeringen som ska fastställa delmålen. Men jag vill
            ge ett litet varningens ord. Det kan hända att ni någon gång hamnar
            i opposition. Då vore det kanske inte så dumt att riksdagen fick
            vara med och fastställa målen. Vem vet när det händer? Det kan
            hända någon gång mer i historien.
          </note>
          <note>
            Herr talman! Jag menar att vi ska arbeta med den här propositionen
            i en anda av samförstånd, men vi ska också se fram emot nästa
            etapp, nästa rapport eller förhoppningsvis en mer konkret proposition.
          </note>
          <note>
            Under tiden arbetar vi naturligtvis i socialutskottet med de
            olika delförslag som redan finns framlagda och som är betydligt
            mer konkreta.
          </note>
          <note>
            Anf. 26 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Herr talman! Jag tackar Gabriel Romanus för tydligheten när det
            gäller alkoholpolitiken, men jag hade inte förväntat mig någonting
            annat.
          </note>
          <note>
            Jag har slutat att använda ordet alkoholliberal om
          </note>
          <note>
            Moderaternas politik just av det skälet att det känns lite knepigt
            att säga det. Nu säger jag i stället låtgåpolitik. Det är precis
            vad det handlar om; samhället ska inte ta ansvar utan var och
            en ska ta sitt eget ansvar och sedan struntar man i hur det går.
            Tack för tydligheten att reda ut hur partierna grupperar sig i
            detta. Moderaterna står på sin kant, och sedan finns inte så mycket
            annat. Vi andra partier står samlade.
          </note>
          <note>
            Man kan alltid kritisera oss för hur mycket vi går till riksdagen
            med. Man undrar om det är så att riksdagen bara ska ställa sig
            bakom det övergripande målet och de elva målområdena eller om
            man också ska gå in i delmål, etappmål och kanske också fastställa
            indikatorerna, som jag också har sett föreslås i motionsskörden.
            I en del fall måste man faktiskt vara beredd att avhålla sig -
            det säger jag gärna också som gammal riksdagsman - från att gå
            för långt in i detaljerna, till exempel när det gäller indikatorer.
            Folkhälsoinsitutet ska nu ta fram de indikatorer som vi ska använda,
            och jag får rapporten i mars.
          </note>
          <note>
            Vi måste hela tiden gå till riksdagen och be om lov för att ändra
            sådana detaljer. Jag tycker att det viktigaste är att riksdagen
            tar den övergripande måldiskussionen om hur ungefär vi ska disponera
            arbetet och sedan är med under mandatperiodens gång för att hela
            tiden stämma av hur vi fullföljer målen. Därför har vi sagt att
            en av uppföljningarna ska vara just i form av en riksdagsskrivelse
            som vi tänker ta fram regelbundet, kanske inte varje år men i
            vart fall vartannat år, där riksdagen ges möjlighet att ge synpunkter
            på och diskutera hur arbetet framskrider.
          </note>
          <note type="speaker">
            Anf. 27 GABRIEL ROMANUS (fp) replik:
          </note>
          <note>
            Fru talman! Jag ser fram emot de här redovisningarna. Jag är
            medveten om att Folkhälsoinstitutet behöver arbeta mer för att
            få fram bra, preciserade indikatorer, därför att om man inte har
            indikatorer är ju inte målen så mycket värda. Därför kanske vi
            kan hoppas på en mer konkret redovisning nästa gång, och då får
            vi väl ge oss till tåls med det vi har nu.
          </note>
          <note>
            Men även om det skulle vara i form av en rapport eller redovisning
            kan jag försäkra, i varje fall för vår del, att vi inte kommer
            att dra oss för att komma med konkreta ändringsförslag när redovisningarna
            kommer. Jag tror nämligen att det är av stort värde för det fortsatta
            arbetet, när man ska ut till kommuner, landsting, frivilligorganisationer
            och näringsliv, om målen för folkhälsoarbetet är förankrade i
            riksdagen.
          </note>
          <note>
            Det har vi märkt på de områden som jag har sysslat med, och jag
            tror att detsamma gäller på andra områden.
          </note>
          <note>
            Som sagt: En vacker dag kanske ansvarsförhållandena är omkastade.
            Då kan det vara kul, också för
          </note>
          <note>
            Socialdemokraterna, att vara med och diskutera mera konkreta
            mål.
          </note>
          <note>
            Anf. 28 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Det beror lite på vilka metoder man vill använda
            för att förankra nedåt. I den nationella ledningsgruppen som vi
            ska tillsätta kommer representanter från Kommun- och Landstingsförbunden
            att vara med. Det är ett sätt att se till vi får med också kommuner
            och landsting på vagnen.
          </note>
          <note>
            Det här är en målproposition. Det uppdrag som
          </note>
          <note>
            Folkhälsokommittén har haft är nämligen att lägga fast mål. Konkreta
            åtgärder vidtar vi ju på andra områden i huvudsak.
          </note>
          <note>
            Vi har en alkoholkommitté som jobbar förebyggande. Till exempel
            går skriften Tonårsparlören nu går ut till alla föräldrar som
            har barn i sjunde klass för att de ska diskutera alkoholfrågor
            med sina ungdomar. Vi har narkotikasamordnaren, Björn Fries, som
            ju lägger fram konkreta förslag och jobbar vidare med sitt arbete.
            Vidare arbetar Folkhälsoinstitutet med förebyggande av tobak.
            Mycket av de konkreta sakerna görs alltså i andra forum.
          </note>
          <note>
            Detta är en målproposition, och då är det just målen vi sätter
            upp. Det konkreta arbetet genomförs ofta i andra sammanhang.
          </note>
          <note type="speaker">
            Anf. 29 GABRIEL ROMANUS (fp) replik:
          </note>
          <note>
            Fru talman! Jag håller med om att på alkohol- och drogområdet
            har riksdagen antagit konkreta handlingsplaner. Det skulle kunna
            vara ett föredöme för många andra områden, där man ibland kanske
            föreställer sig att det är något som man inte behöver gå till
            riksdagen med utan att man kan lösa det inom byråkratin i Regeringskansliet
            och sedan förhandla lite grann med sina vänner i Landstings- och
            Kommunförbunden. Men jag tror att det är en fördel om man även
            när det gäller till exempel kost och en rad andra områden som
            nämns i propositionen har inställningen att man ska gå till riksdagen
            för att få förankring. I varje fall ska man stämma av att man
            är på rätt väg.
          </note>
          <note>
            Jag ser fram emot att vi får sådana förslag också på andra områden,
            även om man naturligtvis alltid har lite olika styrmedel på de
            olika områdena.
          </note>
          <note>
            Anf. 30 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Fru talman! Moderaterna vill avveckla monopolet.
          </note>
          <note>
            Vi vill göra det i två steg. I det första steget vill vi att
            öl och vin ska kunna säljas i licensierade affärer. När det gäller
            steg nummer två anser vi att Systembolagets monopol bör kunna
            avskaffas. Vi vill att tillstånd som ges för alkholförsäljning
            ska kunna dras in väldigt mycket lättare än i dag. Vi ger 40 miljoner
            kronor mer än regeringen till ANT-undervisning i skolan.
          </note>
          <note>
            Gabriel Romanus verkar instämma i statsrådets kommentar här om
            att moderat alkoholpolitik är en låt-gå-politik. Jag tycker snarare
            att dagens alkoholpolitik är en låt-gå-politik, där vi ser hur
            konsumtionen ökar och hur införseln ökar. Ingenting görs. Jag
            anser att man snarare är att betrakta som monopolkramare.
          </note>
          <note>
            Men, Gabriel Romanus, till frågan om styrmedel.
          </note>
          <note>
            Gabriel Romanus sade att vi på något sätt avhänder oss möjligheten
            till styrmedel. Då undrar jag, eftersom det i dag fungerar så
            dåligt, vilka styrmedel mer
          </note>
          <note>
            Gabriel Romanus tycker bör finnas för att ytterligare minska
            alkoholkonsumtionen i detta land.
          </note>
          <note type="speaker">
            Anf. 31 GABRIEL ROMANUS (fp) replik:
          </note>
          <note>
            Fru talman! Vi kommer så småningom att få en rejäl alkoholpolitisk
            debatt om det betänkande som vi har preliminärbehandlat i socialutskottet.
            Då ska jag gärna utveckla min syn på alkoholpolitiken.
          </note>
          <note>
            För dagen vill jag bara säga att Cristina Husmark
          </note>
          <note>
            Pehrssons och Moderaternas hänvisning till de stora framgångarna
            i Québec inte är grundad på någon vetenskaplig analys. Det finns
            inte skymten av en vetenskaplig utvärdering av informationsverksamheten
            i Québec som skulle styrka att man kan ersätta sådana styrmedel
            som skatter med enbart information.
          </note>
          <note>
            Vi vet att de stora problem som vi har i Sverige nu är en mindre
            behaglig följd av vårt inträde i EU, som jag för övrigt var för.
            Men just på den här punkten har det lett till stora nackdelar,
            särskilt efter det att den socialdemokratiska regeringen gav efter
            för kommissionens tryck och inte infriade det löfte som man gav
            till väljarna i folkomröstningen om att hålla införseln på en
            lägre nivå. Det är detta och att man också har sänkt skatterna
            som är orsaken till att vi dricker mer än vad vi har gjort på
            hundra år. Det är alltså inte fel på vår politik, utan det är
            att man har börjat gå ifrån vår politik som har lett till det
            ökade drickandet.
          </note>
          <note>
            Däremot visar erfarenheten att just när det gäller svartspriten,
            där det har gjorts en bred insats med både information och konkreta
            åtgärder av tull och polis, har vi faktiskt lyckats tränga tillbaka
            den illegala alkoholen så att den nu står för mindre än 5 % av
            den totala konsumtionen.
          </note>
          <note>
            Nu är det resandeinförseln som är det stora faromomentet, och
            vad vi ska göra åt den är inte lätt att säga. Den enda lösning
            som kan förhindra ökade alkoholskador är troligen om vi kan påverka
            Europa.
          </note>
          <note>
            Anf. 32 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Fru talman! Gabriel Romanus nämnde att man genom information
            har lyckats att få ned omfattningen av svartspriten. Det är precis
            det vi vill göra; vi vill kraftfullt öka informationen och utbildningen
            för att minska alkoholskadorna.
          </note>
          <note>
            Jag ska bara kort fråga Folkpartiet och Gabriel
          </note>
          <note>
            Romanus: Anser ni att ett styrmedel för att minska alkoholkonsumtionen
            vore att öka beskattningen av alkohol, om det hade varit möjligt?
          </note>
          <note type="speaker">
            Anf. 33 GABRIEL ROMANUS (fp) replik:
          </note>
          <note>
            Fru talman! Under det senaste årtiondet har de reala alkoholpriserna
            sjunkit med ungefär 20 %. Det är klart att det har berott på inflytandet
            från EU. Om vi inte hade haft det inflytandet hade naturligtvis
            inte riksdagsmajoriteten låtit alkholdryckerna bli 20 %
          </note>
          <note>
            billigare. Det är svaret på den frågan.
          </note>
          <note>
            När det gäller detta att tränga tillbaka svartspriten vill jag
            understryka igen att det inte enbart är information utan en kombination
            av informationsåtgärder
          </note>
          <note>
            - många gånger kanske något kontroversiella och provocerande
            men tydligen effektiva - och insatser av tull och polis som med
            all sannolikhet har lett till att svartspriten har minskat.
          </note>
          <note>
            Det faktum att man nu på laglig väg kan få ganska mycket alkohol
            billigt genom att resa till Danmark har naturligtvis också haft
            betydelse. Vi ska inte röra oss i något illusionsrum här.
          </note>
          <note>
            Man kan konstatera att det inte finns något vetenskapligt stöd
            för att man enbart med information skulle kunna uppnå några bestående
            resultat när det gäller att minska alkoholskadorna. Tyvärr. Vi
            skulle väl alla tycka att det var perfekt om man bara kunde informera
            människor och sedan skulle alkoholproblemen minska, men så är
            det inte. Det har inte i någon del av världen belagts att man
            kan åstadkomma detta. All forskning pekar på att det är när man
            kan kombinera styrmedel som skatter, tillgänglighet och information
            som man kan nå resultat i form av att förebygga alkoholskador.
            Det är väl inget fel att ta till sig den forskningen när den är
            så pass stabil som den är?
          </note>
          <note>
            Vi använder ju skatter som påverkansmedel på andra områden, till
            exempel på miljöområdet och tobaksområdet. Varför skulle vi inte
            göra det också på alkoholområdet om vi kan?
          </note>
          <note type="speaker">
            Anf. 34 CHATRINE PÅLSSON (kd):
          </note>
          <note>
            Fru talman! Jag kan börja med att säga välkommen i debatten till
            Morgan Johansson. Det är första gången jag har förmånen att få
            debattera med honom.
          </note>
          <note>
            Jag vet att detta är en av de första propositioner som Morgan
            Johansson har lagt fram och skrivit under tillsammans med Göran
            Persson. Jag skulle vilja fråga om Morgan Johansson är stolt över
            den här propositionen. Nöjda brukar ni ju inte vara, men är
          </note>
          <note>
            Morgan Johansson stolt över propositionen? Det är inte Kristdemokraterna
            och jag.
          </note>
          <note>
            Det har gått ungefär åtta år sedan det utarbetades direktiv för
            Nationella folkhälsokommittén. Åtta år är ganska lång tid. Produkten
            blev knappast en hel tumme. Jag är ändå så generös att jag säger
            att om man har lagt fram ett förslag som är otillräckligt och
            på många sätt dåligt ska man ha chans att göra om det. Just därför
            har Kristdemokraterna i sin motion avstyrkt propositionen.
          </note>
          <note>
            Jag satt här i min bänk och tänkte på när jag gick i skolan på
            1950- och 1960-talet. Då var det inte möjligt att få komplettera
            en uppsats eller ett prov, som det är nu. Nu får eleverna med
            sig uppgiften hem -
          </note>
          <note>
            vare sig det är en avhandling, en C-uppsats eller något annat
            - för att komplettera den och sedan komma tillbaka. Det kanske
            är en riktig pedagogisk metod.
          </note>
          <note>
            Men vi fick en bock när det blev fel, och man fick göra om i
            stället. Nu tycker jag att regeringen borde få chansen att göra
            om propositionen, så att den verkligen blev vad en proposition
            ska vara, nämligen konkreta förslag.
          </note>
          <note>
            När jag läste Nationella folkhälsokommitténs betänkande blev
            jag glad. Jag tycker nämligen att folkhälsan och det förebyggande
            arbetet är oändligt viktigt. När jag såg att det fanns konkreta
            förslag tänkte jag: Detta bådar gott för en proposition!
          </note>
          <note>
            Jag måste fråga statsrådet: Tycker statsrådet att
          </note>
          <note>
            Nationella folkhälsokommitténs betänkande är bra?
          </note>
          <note>
            Om ja, varför har man inte i större utsträckning föreslagit de
            konkreta åtgärder som kommittén beskriver?
          </note>
          <note>
            I Morgan Johanssons inledningsanförande, som jag försökte lyssna
            på varje ord i, sades det oerhört mycket om att den kroppsliga
            hälsan har förbättrats.
          </note>
          <note>
            Vi har låg spädbarnsdödlighet. Vi lever allt längre.
          </note>
          <note>
            Det talades om vaccinationer och så vidare. Jag undrar var det
            stora folkhälsoproblemet får sitt utrymme för statsrådet: Det
            gäller stress - oerhört många människor mår psykiskt dåligt. Alltfler
            barn bedöms behöva psykiatrisk vård på sjukhus och står i dag
            i köer.
          </note>
          <note>
            Alltfler barn känner sig stressade till och med på dagis. Detta
            anser jag är ett jättestort problem.
          </note>
          <note>
            I de direktiv som fanns - kommittédirektiv 95:58
          </note>
          <note>
            - står det att "syftet med målarbetet är därför främst att ange
            vilka problem som är mest angelägna att lösa och vilka strategier
            som förutses vara mest effektiva".
          </note>
          <note>
            Det tycker jag är bra för kommittén.
          </note>
          <note>
            Så tog jag fram Socialstyrelsens Folkhälsorapport
          </note>
          <note>
            2001. Det är mycket bra material, och jag får erkänna att jag
            läser alldeles för lite sådant. Men man tar ju fram det inför
            en debatt. Jag ska ge några exempel på vad det står i överskrifterna
            på s. 13 i sammanfattningen:
          </note>
          <note>
            - Allergierna fortsätter att öka.
          </note>
          <note>
            - Diabetes ökar bland barn.
          </note>
          <note>
            - Sexuellt överförbara sjukdomar ökar igen.
          </note>
          <note>
            - De sociala skillnaderna i tandhälsa fortsätter att öka.
          </note>
          <note>
            - Stress - ett ökande arbetsmiljöproblem.
          </note>
          <note>
            - Negativ utveckling för vårdpersonal och lärare.
          </note>
          <note>
            Detta är några förslag. Var i regeringens proposition lägger
            man tonvikt vid de här aspekterna, där ohälsan de facto ökar?
          </note>
          <note>
            Det är bra med rapporter för att vi ska se vart vi är på väg,
            men de har ju inget värde om vi inte föreslår konkreta åtgärder.
            Vi kan som politiker inte nöja oss med att bara konstatera att
            det har blivit bättre inom vissa områden.
          </note>
          <note>
            Jag vill gärna säga några ord om tandhälsan. Det är en fråga
            som jag har tagit upp många gånger i denna kammare. Alltfler människor
            har i dag jättestora bekymmer, bland annat på grund av kostnaderna.
          </note>
          <note>
            Vi vet också att om man har dålig tandhälsa ger det också andra
            skadliga effekter när det gäller andra sjukdomar. Jag tänker då
            på hjärt- och kärlsjukdomar och annat som har framhållits i forskarrapporter.
          </note>
          <note>
            Mentalt är det också jobbigt om det till exempel saknas en tand
            eller man har dålig tandhälsa. Man kan kanske inte leva normalt.
            Man kan kanske inte le och inte vara med i det vanliga livet.
          </note>
          <note>
            För ett tag sedan hade jag kontakt med en ung kvinna som var
            24 år. Hon hade lidit av att vara anorektiker. Hon hade rehabiliterat
            sig och kommit upp igen, men det fanns ett problem kvar, och det
            var att hennes tänder hade tagit skada. Hon berättade för mig
            att hon många gånger hade varit på väg att ta livet av sig, för
            hon tycker att det är så jobbigt att komma ut med kompisar och
            inte kunna prata, le och vara naturlig. Det är viktigt att vi
            inte glömmer bort sådana här frågor. Vi vet att det är problem.
          </note>
          <note>
            Som politiker ska man naturligtvis alltid konstatera de positiva
            saker som finns, men vår utmaning är ju faktiskt att ta itu med
            det som inte fungerar. Man ska snarare ha det som en morot. Man
            säger: Titta, det här har vi hittat lösningar på, men hur ska
            vi göra för att hitta lösningar på de andra sakerna? Jag känner
            ett stort behov av att säga att för att hitta de stora, goda lösningarna
            som ger effekt måste vi samarbeta över partigränserna.
          </note>
          <note>
            Vi ser att inte minst stress och ohälsa är ett stort samhällsproblem.
            Vi måste se till att den enskilda människan och helheten alltid
            står i fokus.
          </note>
          <note>
            Kanske blir det 2000-talets stora utmaning att skapa ett samhälle
            där människor mår bra. Vi vet nämligen att den materiella välfärden
            är viktig för oss. Ingen av oss vill ha tillbaka tiden då det
            var fattigt rent materiellt. Men vi ska ha klart för oss att för
            att vi ska njuta av den materiella välfärden måste vi må gott
            inombords. I annat fall får dessa värden inte alls någon tyngd
            för den enskilda människan.
          </note>
          <note>
            Fru talman! När jag läser den här propositionen tycker jag således
            att de vackra orden är sköna. Det är en bra kvällsläsning i vissa
            delar. Det är säkert bra för sådana som vill engagera sig och
            entusiasmera sig.
          </note>
          <note>
            Men det räcker inte för riksdagen att fatta beslut om.
          </note>
          <note>
            Vi måste se till att det blir konkreta mål, etappmål. Vi måste
            se till att vi vidtar åtgärder mot det som ökar ohälsan. I det
            arbetet ser jag fram emot att kunna vara med och bidra med det
            lilla som jag kan och där vi ändå måste se att det är vi tillsammans
            som ska kunna mota den här ogynnsamma utvecklingen.
          </note>
          <note>
            Anf. 35 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Det var ett lite underligt anförande.
          </note>
          <note>
            Först döms hela propositionen ut - allt är uselt - och den ska
            avslås. I nästa andetag säger Chatrine Pålsson att vi måste samarbeta
            mer. Det är inte precis rätt signaler att ge om man vill skapa
            ett brett samarbete i riksdagen om folkhälsofrågorna. Då är det
            inte precis en bra start att säga att man ska avslå den proposition
            i vilken målen för detta arbete läggs fast.
          </note>
          <note>
            Chatrine Pålsson hade kanske väntat sig att propositionen skulle
            ha kommit snabbare. Att så inte har skett kan jag inte rå för.
            Jag har varit statsråd i tre månader, och detta är den första
            proposition som jag lägger fram. Men när jag tog tag i detta arbete
            sade jag att man måste få fram detta så fort som möjligt därför
            att vi måste få hela mandatperioden på oss för att arbeta med
            dessa frågor. Det är därför som vi har lagt fram propositionen.
          </note>
          <note>
            Chatrine Pålsson påstår att man inte har brytt sig om de konkreta
            förslag som fanns i Folkhälsokommitténs förslag. Men det har vi
            visst gjort. Vi har tagit de konkreta förslag som har funnits,
            men vi har lagt fram propositionerna i andra sammanhang och tagit
            upp förslagen. Ett exempel är förslaget om rökfria serveringslokaler.
            Vi lade fram en proposition förra året om tobaksfrågorna. Vi flyttade
            fram positionerna redan nu den 1 januari. Och nu arbetar vi med
            att följa upp det för att riksdagens mål om rökfria serveringslokaler
            från 2004 också ska kunna bli verklighet.
          </note>
          <note>
            Det innebär att vi inte kan gå fram med det förslaget en gång
            till eftersom vi redan har föreslagit detta i en proposition.
          </note>
          <note>
            Detsamma gäller alkohol- och narkotikafrågorna.
          </note>
          <note>
            Vi har lagt fram handlingsplaner om dem. Då får vi kritik från
            Moderaterna som säger att vi dränks av handlingsplaner. Hur vill
            ni ha det? Antingen går vi fram med konkreta handlingsplaner till
            riksdagen och förankrar dem här på område efter område, vilket
            innebär att målpropositionerna inte kommer att bli så konkreta
            som de annars skulle ha blivit, eller också får vi ta alltihop
            i ett enda svep. Nu har vi valt att göra på detta sätt.
          </note>
          <note>
            Sök inte bara fel, Chatrine Pålsson, utan försök att vara med
            i en konstruktiv dialog om hur vi ska jobba med dessa frågor framöver.
          </note>
          <note type="speaker">
            Anf. 36 CHATRINE PÅLSSON (kd) replik:
          </note>
          <note>
            Fru talman! Man kan upplevas som underlig om man tycker att det
            borde vara bättre. Jag sade nämligen att jag tyckte att det var
            vackra ord. Men det räcker inte med vackra ord. Det kinesiska
            ordspråket säger: Vad du gör talar så högt att jag inte hör vad
            du säger.
          </note>
          <note>
            Det är viktigt att komma ihåg att jag har sagt att jag tycker
            att regeringen borde få chans att återkomma med ett bättre förslag.
            Jag har inte sagt att jag har underkänt målvisionerna, utan jag
            sade till och med att de kunde vara trevlig kvällsläsning.
          </note>
          <note>
            Frågan om rökfria serveringslokaler har vi jobbat med i många
            år, långt innan Morgan Johansson blev statsråd. Jag är glad över
            den ambitionen. Och vi har just haft detta uppe i socialutskottet.
          </note>
          <note>
            När det gäller Folkhälsokommitténs förslag återkommer vi här
            i kammaren med en debatt till där jag hoppas att statsrådet kommer
            att vara med och där vi hinner utveckla det som jag saknade i
            fråga om detta.
          </note>
          <note>
            Men det handlar faktiskt om att oavsett om jag eller
          </note>
          <note>
            Kristdemokraterna är med och skriver en proposition så är det
            i det aktiva arbetet utåt med de stora folkhälsofrågorna om psykisk
            ohälsa, stress och känsla av otillräcklighet som vi alla måste
            hjälpas åt.
          </note>
          <note>
            Anf. 37 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Det är helt korrekt. Därför ägnade jag också en stor
            del av mitt anförande till att tala om stressen i arbetslivet
            och hänvisade till Hans Karlssons förslag och till arbetet med
            arbetsmiljöfrågorna och rehabiliteringsfrågorna. Jag tror egentligen
            inte att det finns något partiskiljande i fråga om detta.
          </note>
          <note>
            Men sedan skulle jag också vilja ha en kommentar från Chatrine
            Pålsson. Vi har talat om alkoholpolitik tidigare under debatten.
            Vad tycker Chatrine Pålsson om Moderaternas förslag att man ska
            sälja ut Systembolaget och sälja vin och starköl i ICA-butiker
            och
          </note>
          <note>
            Konsumbutiker? Tycker Chatrine Pålsson att det är rätt väg att
            gå i alkoholpolitiken?
          </note>
          <note type="speaker">
            Anf. 38 CHATRINE PÅLSSON (kd) replik:
          </note>
          <note>
            Fru talman! Nej, Morgan Johansson, jag kan försäkra dig om att
            vi är helt överens med Centerpartiet,
          </note>
          <note>
            Folkpartiet, Socialdemokraterna, Vänsterpartiet och
          </note>
          <note>
            Miljöpartiet om en restriktiv alkoholpolitik. I den delen är
            vi helt överens. Jag känner en väldigt stor oro inte minst för
            våra barn och ungdomar som debuterar med droger i allt lägre ålder.
            Det är ett jätteproblem. Där tror jag att vi också måste hjälpas
            åt.
          </note>
          <note>
            Jag ska avsluta med det som Morgan Johansson sade om stress i
            arbetslivet. Det är tyvärr så att det inte bara är stress i arbetslivet.
            Även de arbetslösa känner stress. Våra barn känner stress. Det
            är med stor ödmjukhet som jag säger att detta är ett stort samhällsproblem.
            Om det bara vore på jobbet som vi stressas skulle jag känna att
            det var betydligt enklare att vidta åtgärder. Jag tror att vi
            måste se alla människors unika lika värde. Vi är olika. Vi hinner
            och orkar olika mycket. Och vi måste helt enkelt skapa ett samhälle
            där det finns tid för reflexion, tid med barnen, tid för varandra,
            tid för att lyssna och där stressen på så vis ska lysa med sin
            frånvaro.
          </note>
          <note>
            Sedan finns det naturligtvis positiv stress. Och när vi sitter
            framför TV-apparaten och tittar på slalom och Anja Pärson eller
            på handboll är det klart att det är bra att det finns lite stress.
            Men det är inte den sortens stress som de facto skadar människor
            mest.
          </note>
          <note>
            Jag tror att detta kommer att vara det stora folkhälsoproblemet.
          </note>
          <note type="speaker">
            Anf. 39 ELINA LINNA (v):
          </note>
          <note>
            Fru talman! Det är första gången som jag deltar i en remissdebatt.
            Jag tackar Centerpartiet som har initierat den här debatten.
          </note>
          <note>
            Vänsterpartiet har varit med och förhandlat om propositionen
            Mål för folkhälsan. Förslaget bygger på en överenskommelse med
            regeringen, Vänsterpartiet och Miljöpartiet. Vänsterpartiet har
            alltså inte väckt några motioner, och vi står bakom propositionen.
          </note>
          <note>
            Men vi vill gärna ta tillfället i akt och delta i debatten om
            folkhälsofrågorna.
          </note>
          <note>
            Som tidigare har sagts i talarstolen är folkhälsopropositionen
            efterlängtad. Den nationella folkhälsokommitténs arbete väckte
            stort intresse i landets kommuner och landsting. Det är bra att
            Landstingsförbundet och Kommunförbundet nu också kommer att involveras
            i arbetet med förverkligandet av propositionens intentioner.
          </note>
          <note>
            Jag vet att så gott som samtliga kommuner och landsting redan
            har startat ett aktivt folkhälsoarbete, mycket tack vare Folkhälsokommitténs
            betänkande.
          </note>
          <note>
            Själv kommer jag från Sörmland, och där har till exempel länets
            kommuner och landsting arbetat fram ett dokument som i mycket
            har inspirerats av Nationella folkhälsokommitténs slutbetänkande.
            Dokumentet handlar om strategier för gemensamt folkhälsoarbete
            i Sörmland.
          </note>
          <note>
            Med detta, fru talman, vill jag säga att folkhälsan är högt prioriterad
            på många håll, och det är bra. Men arbetet med att förbättra folkhälsan
            och att minska skillnaderna i hälsa mellan olika grupper i befolkningen
            måste ständigt fortgå och fördjupas. En mycket viktig del av folkhälsoarbetet
            utförs i kommunerna.
          </note>
          <note>
            Vad som påverkar vår hälsa, hälsans bestämningsfaktorer, handlar
            till exempel om hur det sociala stödet fungerar. Det handlar vidare
            om trafik- och bostadsplanering, boendemiljöer, utbildningsmöjligheter,
            tillgång till platser på daghem och förskola, tillgång till arbete
            och mycket annat. För att nå målen för folkhälsan krävs att kommuner,
            landsting, andra myndigheter samt föreningar och organisationer
            samarbetar mot samma mål.
          </note>
          <note>
            Fru talman! Folkhälsopolitiken får aldrig ses som en isolerad
            företeelse. Till exempel skattepolitiken, arbetsmarknadspolitiken,
            socialförsäkringssystem, jordbruks- och välfärdspolitiken påverkar
            vår hälsa.
          </note>
          <note>
            Det krävs en bättre samordning än dagens på många politikområden
            för att få effekter på folkhälsan.
          </note>
          <note>
            Vänsterpartiet är speciellt oroat över de tendenser som visar
            på att skillnaderna i hälsa ökar. Jag delar statsrådets uppfattning
            att hälsoklyftorna i stor utsträckning hänger ihop med klassklyftorna.
            En stor del av de variationer i hälsa som finns hos barn och ungdomar
            kan förklaras av socioekonomiska faktorer som i princip är möjliga
            att påverka. Genom att man ger barn och ungdomar bättre uppväxtmiljöer
            och genom bättre kvalitet på förskola, skola och fritidsverksamhet
            och indirekt stöd till föräldrarna kan de sociala skillnaderna
            i ohälsa minskas.
          </note>
          <note>
            Det är väl känt att det finns en stark koppling mellan barns
            uppväxtvillkor och vuxnas ekonomiska och sociala trygghet. För
            folkhälsans skull är det viktigt att garantera en trygg välfärd
            för alla i samhället.
          </note>
          <note>
            Jag kan inte låta bli att påminna om de barn som lever i fattigdom
            i dagens Sverige. Vi måste förbättra situationen för dessa barn.
            I de så kallade 121 punkterna för ett tryggare, rättvisare och
            grönare Sverige har Socialdemokraterna, Vänsterpartiet och Miljöpartiet
            kommit överens om bland annat att under mandatperioden förbättra
            situationen för de barn som lever i fattigdom i Sverige. Det kan
            handla om underhållsbidrag, bostadsbidrag, fria läkemedel till
            barn och ungdomar med mera.
          </note>
          <note>
            Vänsterpartiet delar inte Moderaternas uppfattning att utgångsläget
            för den goda folkhälsan ligger hos den enskilda individen. Grunden
            måste utgöras av den generella välfärdspolitiken, solidariteten
            människor emellan. Återigen: Folkhälsoperspektivet måste lyftas
            fram inom alla politikområden.
          </note>
          <note>
            Fru talman! Det är Centerpartiet som har initierat den här debatten,
            och jag tänker passa på att ställa en fråga till Kenneth Johansson
            utifrån Centerns motion.
          </note>
          <note>
            Centern efterlyser i sin motion bland annat kontinuerlig uppföljning
            av måluppfyllnaden. Jag skulle vilja fråga Kenneth Johansson vad
            han konkret menar med det och hur Centerpartiets förslag skiljer
            sig från propositionens förslag om uppföljning och utvärdering.
          </note>
          <note>
            I propositionen Mål för folkhälsan tas bland annat upp att det
            krävs ett uppföljnings- och utvärderingssystem knutet till bestämningsfaktorer
            för att de folkhälsorelaterade målen ska kunna följas upp. Statens
            folkhälsoinstitutet har, som statsrådet berättade, redan påbörjat
            arbetet med att i samverkan med berörda myndigheter vidareutveckla
            förslag till indikatorer för hälsans bestämningsfaktorer.
          </note>
          <note>
            Folkhälsoinstitutet har också påbörjat arbetet med en särskild
            folkhälsopolitisk rapport. Ytterligare sägs det i propositionen
            att uppföljning och utvärdering också bör ske i ett klass- och
            könsperspektiv samt i ett etniskt perspektiv.
          </note>
          <note>
            Min fråga till Kenneth Johansson är alltså: Hur skiljer sig Centerpartiets
            uppföljning från propositionens? Det vore intressant att få veta.
          </note>
          <note>
            Fru talman! Vänsterpartiets förhoppning är att folkhälsofrågorna
            kommer att diskuteras ofta här i kammaren och att vi också här
            i riksdagen kan ta hänsyn till hälsokonsekvenserna av de beslut
            som vi tar här.
          </note>
          <note>
            Anf. 40 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Fru talman! Jag har en fråga till Elina Linna som utgår från
            hennes anmärkning mot Moderaternas syn på egenansvar. Jag sade
            i mitt anförande att man ska ta ett ansvar för självförvållad
            ohälsa. Jag vill fråga
          </note>
          <note>
            Elina Linna: Vems fel är det, tycker Elina Linna, om jag röker,
            äter fel - med mycket fet mat - låter bli att motionera och dricker
            för mycket alkohol utan att vara alkoholist?
          </note>
          <note type="speaker">
            Anf. 41 ELINA LINNA (v) replik:
          </note>
          <note>
            Fru talman! Jag vill först ta upp den sista delen av frågan,
            vems ansvar det är om en person blir alkoholist eller diabetiker.
            Det finns sjukdomar som i varje fall inte jag vill lasta individen
            för. Cristina Husmark
          </note>
          <note>
            Pehrsson vet säkert att också Vänsterpartiet delar den allmänna
            uppfattningen att levnadssättet har betydelse för folkhälsan,
            men när vi talar om folkhälsan är det viktigt att inte lyfta fram
            individen utan att utgå från att det handlar om hela befolkningens
            hälsa. Då ska vi inte peka ut individer.
          </note>
          <note>
            Anf. 42 CRISTINA HUSMARK
          </note>
          <note type="speaker">
            PEHRSSON (m) replik:
          </note>
          <note>
            Fru talman! Jag vill bara påpeka för Elina Linna att jag talade
            om den som dricker för mycket alkohol utan att vara alkoholist.
            Jag och Moderaterna anser fortfarande att man har ett visst egenansvar
            och att samhället och politiken inte ska ta ansvar för hela ens
            liv. Man har faktiskt själv en möjlighet att påverka.
          </note>
          <note>
            Annars blir jag väldigt bekymrad.
          </note>
          <note>
            Den andra fråga som jag vill ställa till Elina Linna gäller hennes
            uttalande om att samordningen mellan olika politikområden måste
            bli bättre. Det håller jag med om. Elina Linna nämnde skattepolitik,
            arbetsmarknadspolitik och så vidare. Vi vet att socialbidragstagare,
            ofta ensamstående mammor, har en betydligt större ohälsa. Min
            fråga är: Anser Elina Linna att det bästa sättet att stödja dessa
            ensamstående mammor är att öka socialbidragsberoendet med ytterligare
            stöd? Jag hörde henne säga något om att vi ska ge mer bidrag,
            fria läkemedel och så vidare.
          </note>
          <note>
            Min fråga är alltså om vi ska vandra vidare på den väg som innebär
            att vi ska ge ännu mer i bidrag till dem som i dag får socialbidrag
            och mår dåligt. Eller har Elina Linna någon annan väg att anvisa?
          </note>
          <note>
            Moderaterna anser nämligen att bidragsberoendet är det som har
            visat sig göra att folk blir sjuka. Inte minst visade artikeln
            i The Lancet detta nu.
          </note>
          <note>
            Vi vill förändra detta. Vi tycker alltså att de som arbetar inte
            ska behöva ha bidrag och att de som har bidrag inte ska behöva
            betala skatt. Vi vill alltså växla bidrag mot skatt.
          </note>
          <note type="speaker">
            Anf. 43 ELINA LINNA (v) replik:
          </note>
          <note>
            Fru talman! Först ber jag om ursäkt för att jag lyssnade dåligt
            på Cristina Husmark Pehrssons första fråga.
          </note>
          <note>
            När det gäller bruket av alkohol finns det ju till exempel marknadsföring,
            kommersialism, försäljningsknep och dagens EU-politik som påverkar
            de enskilda individerna också, så det är inte så lätt att lägga
            skulden på en enskild person.
          </note>
          <note>
            När det gäller socialbidragstagare och om jag anser att man ska
            öka deras socialbidragsberoende:
          </note>
          <note>
            Naturligtvis inte. Fördelningspolitiken är ju väldigt viktig,
            så att man ser till att människorna har lön.
          </note>
          <note>
            Också de som i dag har låga löner ska få löner som man kan leva
            på. Man ska ha heltidstjänster, och vi ska försöka verka för att
            inkomstskillnaderna i samhället inte blir för stora. Vi vet alla
            att samhällen där man har förhållandevis små inkomstskillnader,
            som till exempel i Sverige, har en bättre folkhälsa än samhällen
            där man har väldigt stora inkomstskillnader.
          </note>
          <note type="speaker">
            Anf. 44 KENNETH JOHANSSON (c):
          </note>
          <note>
            Fru talman! Jag vill börja mitt inlägg med att ta upp en fråga
            som gör mig mycket orolig. Jag tänker på den nästan exploderande
            ökningen av alkoholkonsumtionen och alldeles särskilt på ungdomsfylleriet.
          </note>
          <note>
            Om vi inte får hejd på den här utvecklingen så kommer vi snart
            att få se dramatiska, fullständigt oacceptabla konsekvenser: ökad
            social utslagning, ökad psykisk ohälsa, ökat drogmissbruk och
            kriminalitet.
          </note>
          <note>
            Jag vill direkt rikta mig till statsrådet Morgan Johansson, som
            jag uppskattar är med i debatten: Var finns förslagen? Inte i
            folkhälsopropositionen. Visst, det finns förslag på annat håll.
            Det är en del som är på gång, och det är en del som aviseras,
            men problemet är att det ju inte räcker. Det räcker ju inte på
            långa vägar för att vända den negativa utveckling som vi nu har
            på alkoholområdet. Här måste kraftfulla insatser till.
          </note>
          <note>
            Fru talman! Anledningen till att Centerpartiet begärt dagens
            remissdebatt är att vi känner en oro och besvikelse över regeringens
            hantering av de så viktiga folkhälsofrågorna, och de konkreta
            förslagen lyser med sin frånvaro. 27 månader efter Nationella
            folkhälsokommitténs slutbetänkande har vi fått en lägesrapport
            snarare än konkreta förslag. I stället för att riksdagen efter
            bred debatt fastställer ett antal mål ska nu det mesta tas av
            regeringen och av myndigheter.
          </note>
          <note>
            Regionala hälsoklyftor nämns inte med ett enda ord, och viktiga
            områden som Folkhälsokommittén föreslog och tog upp i sitt betänkande
            har helt sonika plockats bort. Regeringen byråkratiserar folkhälsopolitiken,
            och i vissa delar fuskar man bort Folkhälsokommitténs förslag.
          </note>
          <note>
            Idén med en samlad folkhälsopolitik är något annat än traditionell
            sjukvårdspolitik. Det handlar om att öka fokus på att satsa på
            det friska och att förebygga, inte enbart lappa och laga. Mycket
            handlar om att arbeta med människors attityder och få oss att
            själva ändra livsstil från det som ger ohälsa till det som ger
            hälsa. Det handlar mycket om att få myndigheter och andra viktiga
            samhällsaktörer att röra sig i samma riktning, men det handlar
            i ännu högre grad om att göra människorna delaktiga.
          </note>
          <note>
            För att allt det här ska vara möjligt krävs det ett ordentligt
            klös i processen. Vi måste som politiker resa oss upp och säga:
            Det här är våra mål. Det här förpliktar vi oss att klara, även
            om det blir svårt. Det här är vårt ansvar, ett politiskt ansvar
            - inte myndigheternas och inte experternas.
          </note>
          <note>
            Och så förbaskat svårt är det faktiskt inte. Vi har tillräckligt
            faktaunderlag i Nationella folkhälsokommitténs slutbetänkande.
            Vi vet att det är mycket farligt att röka, att dricka för mycket
            och att ta droger, och vi vet att det är nyttigt att röra sig
            och vara ute i naturen. Parker och kolonilotter är guld värda
            och betalar sig i bättre livskvalitet och hälsa.
          </note>
          <note>
            Jag vill bestämt vända mig mot den kultur som håller på att utbreda
            sig - måhända med regeringens goda minne - som innebär att vi
            förtroendevalda inte vågar eller får fatta beslut. Vi behöver
            inte gömma oss i myndigheternas kjolar. Vi kan fatta beslut om
            vi har ett bra underlag. Låt oss bestämma oss för att göra det,
            och låt oss använda det forum som vi nu är i till att föra en
            bred debatt. Jag tycker att det är oerhört viktigt.
          </note>
          <note>
            Fru talman! Vad har då regeringen tillfört Nationella folkhälsokommitténs
            förslag? Inget. Däremot har man i vissa delar försämrat Folkhälsokommitténs
            material. Man har försvagat och fuskat bort kommitténs förslag.
            Riksdagen ska nu fastställa ett övergripande mål, och i övrigt
            ska vi på nåder få en skrivelse då och då. Så vill vi från Centerpartiet
            inte ha det.
          </note>
          <note>
            Vi behöver en bred diskussion vid middagsbord, på föreningsmöten,
            på Centermöten, kanske på ett och annat arbetarkommunsmöte, i
            fikarum och i skolsalar, och inte nya statliga kommittéer och
            internpromemorior till regeringssammanträdena. För att föra en
            offensiv och effektiv folkhälsopolitik måste vi väcka debatt och
            människors engagemang, och då måste också vi politiker vara tydliga.
          </note>
          <note>
            Den typ av kraftsamling för folkhälsan vi eftersträvar kräver
          </note>
          <note>
            1. en samling av tydliga mål och delmål,
          </note>
          <note>
            2. en process som innebär kontinuerlig uppföljning och måluppfyllnad
            och
          </note>
          <note>
            3. en spridning av resultaten till samhällsaktörer och allmänhet.
          </note>
          <note>
            Centerpartiet föreslår därför 20 konkreta mål i stället för ett.
            Dessa ska fastställas av riksdagen. Vi föreslår att delmål, indikatorer
            och mått för uppföljning ska presenteras och tas av riksdagen,
            och det är svaret till Elina Linna: Det är riksdagen som vi anser
            ska ta det samlade mål- och uppföljningspaketet.
          </note>
          <note>
            Vad menar egentligen statsrådet Morgan Johansson: Är folkhälsofrågorna
            för svåra för oss meniga riksdagsledamöter, eftersom ni inte vill
            släppa in oss i processen? Ni ställer oss delvis utanför, och
            det är det som är cloun i den kritik som jag för fram i just den
            delen.
          </note>
          <note>
            Fru talman! Bristen på regionalt perspektiv på folkhälsan är
            en upprörande brist i regeringsförslaget.
          </note>
          <note>
            Vi vet att män i Norrbotten dör 2,4 år tidigare än männen i Uppsala
            län, och skillnaden ökar. Vi vet att män i Älvdalen dör fem år
            tidigare än män i Lomma, och kvinnor i Vilhelmina dör drygt fyra
            år tidigare jämfört med kvinnor i Danderyd. Vi vet att det finns
            stora skillnader i självmordsfrekvensen över landet -
          </note>
          <note>
            att sjukskrivningarna varierar likaså. Man får nästan intryck
            av att regeringen försöker dölja effekterna av den förda politiken.
          </note>
          <note>
            Centerpartiet förordar en uthållig tillväxtpolitik med livskraft
            i hela landet, och det är därför som vi också mycket konkret föreslår
            ett nationell mål om att de sociala och regionala hälsoklyftorna
            ska minska.
          </note>
          <note>
            Varför, statsrådet, nonchaleras det faktum att Sverige är ett
            kluvet land även i hälsohänseende?
          </note>
          <note>
            Jag är också mycket förvånad över att regeringen helt bortser
            från Folkhälsokommitténs analys och förslag när det gäller det
            sociala kapitalets betydelse för folkhälsan, det vill säga den
            gemenskap som finns mellan medborgare i närmiljön. I linje med
            Folkhälsokommittén vill vi från Centerpartiet ha ett särskilt
            nationellt mål om att stödja sociala miljöer för individen.
          </note>
          <note>
            Vi behöver mötesplatser för gemenskap och trygghet. Det gäller
            äldre, ungdomar, byar och föräldragrupper. Vi behöver utveckla
            välfärden genom att lösa olika uppgifter i samverkan, såsom föräldrakooperativ,
            föräldragrupper och väntjänst. Individen, familjen och lokalsamhället
            är mycket väsentliga och politiken ger förutsättningar. Men om
            gemenskaper ska växa underifrån och självbestämmandet öka måste
            vi också vara beredda att släppa ifrån oss makt.
          </note>
          <note>
            Det är kanske det som regeringen är rädd för.
          </note>
          <note>
            Fru talman! Jag hoppas nu på att socialutskottet, i all sin vishet,
            kommer att arbeta fram ett betänkande med förslag om tydliga folkhälsomål
            och konkreta åtgärdsförslag. I stället för ett uppifrån- och myndighetsperspektiv
            tar vi ställning för och bejakar en bred debatt om viktiga folkhälsofrågor.
            Vi från Centerpartiet är beredda att ta vår uppgift som folkvalda
            på allvar. Min förhoppning är att våra kolleger i andra partier
            ska göra detsamma.
          </note>
          <note>
            Anf. 45 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Först ett tack till Kenneth Johansson för den tydliga
            markeringen när det gäller alkoholpolitiken. Han ställde också
            frågor: Vad gör regeringen egentligen? Var finns förslagen?
          </note>
          <note>
            Det är faktiskt inte länge sedan riksdagen tog ställning till
            en handlingsplan om alkoholpolitiken.
          </note>
          <note>
            Det är inte heller länge sedan man har tagit ställning till budgetförslagen
            där vi har delat ut sammanlagt
          </note>
          <note>
            550 miljoner kronor till Alkoholkommitténs förfogande för att
            bedriva förebyggande verksamhet när det gäller alkoholskador.
            En av de konkreta saker man gör visade jag alldeles nyss, en bok
            som man skickar ut till alla föräldrar som har ungdomar i sjundeklass
            för att de ska ta en diskussion med sina ungdomar om alkoholkonsumtion.
            Det är bara ett av förslagen. Vi jobbar med idrottsrörelsen för
            att försöka ändra attityder där och på många andra områden.
          </note>
          <note>
            Visst sker det en hel del.
          </note>
          <note>
            Riksdagen har redan fattat beslut om åtgärder när det gäller
            alkoholkonsumtion. De kanske inte är tillräckliga. Vi kanske måste
            göra mer. Men det viktiga är att vi är överens om själva gången,
            om tagen. Här finns det ett parti, Moderaterna, som står vid sidan
            om. Jag vill fråga Kenneth Johansson vad han säger om Moderaternas
            förslag att sälja ut Systembolaget och sälja vin och starköl i
            Konsum- och ICA-affärer.
          </note>
          <note>
            Sedan är frågan hur långt riksdagen ska fatta beslut. Hur långt
            ska man gå? Kenneth Johansson vill att vi inte bara ska fastställa
            mål och delmål i riksdagen utan också indikatorer. Det är inte
            alldeles enkelt att göra det. Jag har här Folkhälsokommitténs
            förslag.
          </note>
          <note>
            De gick fram med en rad indikatorer. De flesta är säkert korrekta
            och bra att ha med sig. Men de ligger på en detaljnivå som är
            oerhört konkret. Exempelvis gäller det en indikator på minskad
            fattigdom. Då ska vi titta på om det är en socialbidragstagare
            med långvarigt hjälpbehov, minst tio av årets tolv månader.
          </note>
          <note>
            Det kan också gälla möjligheten för en medborgare att inom en
            vecka få fram 14 000 kr till en oförutsedd utgift.
          </note>
          <note>
            Om riksdagen skulle bestämma indikatorer på den detaljnivån måste
            vi gå tillbaka till riksdagen varje gång vi eventuellt ska göra
            förändringar. Det tror jag skulle vara knepigt, att ha en sådan
            process.
          </note>
          <note>
            Jag tror att man ska hålla sig på ungefär den nivå som vi nu
            har fastställt.
          </note>
          <note type="speaker">
            Anf. 46 KENNETH JOHANSSON (c) replik:
          </note>
          <note>
            Fru talman! Jag ställde tre frågor och fick möjligen ett och
            ett halvt svar.
          </note>
          <note>
            För det första när det gäller alkoholen: Centerpartiet står självklart
            bakom en restriktiv alkoholpolitik.
          </note>
          <note>
            Ökad tillgänglighet leder till ökad konsumtion som i sin tur
            leder till ökade skadeverkningar. Vi är överens när det gäller
            alkoholpolitiken.
          </note>
          <note>
            Däremot är vi inte överens när det gäller de åtgärder som sätts
            in. Det är det som är min poäng. Här har det presenterats förslag.
            En del har antagits. Men det räcker inte. Vi ser att utvecklingen
            går åt fel håll, att ungdomsfylleriet ökar, att konsumtionen ökar,
            att vi har en situation som liknar den i slutet på 1800-talet.
          </note>
          <note>
            Då är det ingenting att slå sig för bröstet över, åtgärder som
            inte vänder utvecklingen.
          </note>
          <note>
            Alkoholen är ett av de största hoten mot folkhälsan. Det är skrutt
            med en folkhälsoproposition som är så tom på innehåll för att
            möta det. Vi menar att det bland annat handlar om föräldraansvaret.
            Vi måste ge ett kraftfullt stöd från samhällets sida så att vi
            som föräldrar ska ta vårt ansvar. Det är den kanske viktigaste
            uppgiften.
          </note>
          <note>
            Sedan gäller det vad riksdagen ska fatta beslut om. Vill man
            ha delaktighet och engagemang, vill man att mycket av debatten
            ska leda till ett engagemang i folkhälsofrågor, då måste också
            besluten hit.
          </note>
          <note>
            Ett övergripande mål och en skrivelse då och då är inte tillfyllest
            för att få det engagemanget.
          </note>
          <note>
            Sedan kan vi diskutera detaljerna, vad som ska föras hit eller
            dit. Det viktigaste är att vi får upp frågorna och för en debatt
            här.
          </note>
          <note>
            Fru talman! Till slut vill jag ta upp de regionala klyftorna.
            Det sägs inte ett ord i propositionen och inte ett ord från ministern
            här
          </note>
          <note>
            Anf. 47 Statsrådet MORGAN JOHANS-
          </note>
          <note>
            SON (s) replik:
          </note>
          <note>
            Fru talman! Kenneth Johansson måste väl ändå erkänna att det
            inte är rimligt att riksdagen ska ta ställning till indikatorer
            på den detaljnivå som jag nyss pratade om. Det gäller om det ska
            vara 14 000 kr som man ska kunna få fram inom en vecka för att
            man inte ska betraktas som fattig, eller 15 000 eller
          </note>
          <note>
            10 000. Då måste vi gå tillbaka till riksdagen varenda gång vi
            justerar upp beloppen. Det är faktiskt inte rimligt.
          </note>
          <note>
            Sedan talar Kenneth Johansson om handlingsplaner och alkoholfrågan.
            Vi får väl ändå ge handlingsplanen och Alkoholkommittén en chans.
            De jobbar ju från 2002 till 2005. De har precis påbörjat sitt
            arbete.
          </note>
          <note>
            Vi har precis beslutat om de medel som ska komma till. Det kan
            hända att det inte är tillräckligt, och då får vi göra mer. Men
            jag tycker ändå att det borde finnas några ord av erkännande i
            Kenneth Johanssons retorik, att det faktiskt sker saker.
          </note>
          <note>
            Kenneth Johansson tar upp de regionala klyftorna.
          </note>
          <note>
            Jag tror att han sätter fingret på rätt punkt när han jämför
            Norrbotten med Uppsala, men kanske inte riktigt som han har tänkt
            sig. Männen i Norrbotten dör inte tidigare därför att de bor i
            Norrbotten. De dör tidigare än de som bor i Uppsala på grund av
            sociala faktorer, på grund av rökning, alkoholkonsumtion eller
            de bakomliggande faktorerna. Det är inte att de bor på en viss
            plats som gör att hälsosituationen är annorlunda.
          </note>
          <note>
            Jag hoppas att Kenneth Johansson inte har fått
          </note>
          <note>
            Folkhälsokommitténs förslag om bakfoten. Hela poängen bakom är
            att man ska gå till bestämningsfaktorerna, nämligen de bakomliggande
            orsakerna till att man har olika hälsa. Då säger vi att det är
            sociala faktorer. Vi har haft klassperspektivet uppe. Det kan
            också vara etniska faktorer, det kan vara könsperspektivet. Det
            kan vara sådant som rökning och alkoholkonsumtion. Då går vi dit
            för att hitta lösningen, i huvudsak. Det tror jag är ett bra sätt
            att komma framåt.
          </note>
          <note type="speaker">
            Anf. 48 KENNETH JOHANSSON (c) replik:
          </note>
          <note>
            Fru talman! När det gäller alkoholen är det en hel del saker
            som görs. Men jag upprepar att det inte vänder den negativa utvecklingen.
            Vi kan inte stillatigande åse när ungdomar faller i fördärv. Vi
            måste vidta åtgärder med kraft. Det är den kraften jag efterlyser.
            Jag markerar det och kommer att fortsätta med det till döddagar.
            Från Centerpartiets sida vill vi ha åtgärder som bidrar till att
            vi får en annan utveckling. Det är så viktigt att förebygga och
            minska alkoholkonsumtionen och rädda det som är vår framtid.
          </note>
          <note>
            När det sedan gäller vad riksdagen ska besluta om är vår huvudinställning
            den att vi i stället för ett övergripande mål vill ha 20 konkreta
            folkhälsomål, vilket vi också föreslår. Det är vår huvudinriktning.
            Bortsett från antalet var också Nationella folkhälsokommittén
            inne på precis detta. Vi har dock spetsat till det hela och, tycker
            jag, gjort målen lite tydligare och bättre.
          </note>
          <note>
            Grundsatsen är dock Nationella folkhälsokommitténs idé att det
            är vi i riksdagen som ska fatta beslut om hälsomålen.
          </note>
          <note>
            Det faktum att Folkhälsokommittén har lagt ett sådant förslag
            har också rönt uppskattning internationellt, och jag tycker att
            det är jättetrist att förslaget nu begränsas så att besluten i
            de flesta delar kommer att fattas av regeringen och av Myndighets-
            och Expertsverige. Den utvecklingen vill vi motverka.
          </note>
          <note>
            När det slutligen gäller de regionala hälsoklyftorna vill vi
            ha lika villkor över hela landet. Vi vill inte att stora delar
            av landet avfolkas så att bara gamla och sjuka blir kvar, utan
            vi vill ha lika villkor för alla. Vi vill ha rättvisa också när
            det gäller hälsa.
          </note>
          <note type="speaker">
            Anf. 49 KERSTIN-MARIA STALIN (mp):
          </note>
          <note>
            Fru talman! Kära kamrater och åhörare! Folkhälsan springer ibland
            förbi riksdagsledamöter. Det har varit så stressat runt mig att
            jag och vi missade att anmäla mig till talarlistan. De fyra minuter
            som jag har till mitt förfogande ska jag försöka hålla.
          </note>
          <note>
            Jag är glad att det kommit en proposition. Det är också bra att
            man kan ha en sådan här debatt när en proposition kommer. Debatten
            lyfter fram frågorna.
          </note>
          <note>
            Jag var under arbetet med propositionen kritisk till att ingenting
            får kosta pengar och att det är så svårt att vara konkret. Jag
            arbetade för att få med hur den här propositionen hänger ihop
            med fenomenet ohälsa och sjukskrivning, som det talas om varje
            dag.
          </note>
          <note>
            För ett par veckor sedan hade jag den stora förmånen att få följa
            med socialförsäkringsutskottet till
          </note>
          <note>
            Genève, den stora NGO-metropolen. Där besökte jag bland annat
            Världshälsoorganisationen och fick information om världsläget
            vad gäller tobak, narkotika, hiv och aids.
          </note>
          <note>
            Tobaksindustrin tar livet av hälften av sina kunder. På narkotikaområdet
            råder mer än katastrof. Att knark flödar in i Sverige kan vi bland
            annat tacka EU-
          </note>
          <note>
            medlemskapet för. Stora narkotikahärdar är Baltikum,
          </note>
          <note>
            Ryssland och Portugal. Sprutnarkomani är mycket starkt korrelerat
            med hiv. Problemet är gigantiskt, ofattbart. Kanske är det ibland
            lättare att blunda för problemen.
          </note>
          <note>
            I en sådan situation kan man inte omfatta allt på en gång. Då
            är det bra med struktur och mål. Det skadar dock inte att läsa
            vad Socialstyrelsen och
          </note>
          <note>
            Statskontoret tyckt om målen och om strategierna.
          </note>
          <note>
            Vi ser hur det förhåller sig med problemet med sjukskrivningarna.
            När det blev uppenbart hur mycket det hela kostade blev frågan
            riktigt het, men helheten och komplexiteten har förlamat. Låt
            oss nu inte blir förlamade och blunda utan målmedvetet och konkret
            ta tag i fråga efter fråga.
          </note>
          <note>
            Jag ser fram emot att många av oss tillsammans nu ska ta krafttag
            i till exempel alkoholfrågan. Där har vi en dubbelmoral som det
            inte pratas så mycket om, och den måste lyftas fram för att vi
            ska kunna se förbi problemen och kunna ta tag i dem på riktigt.
          </note>
          <note>
            För min del tycker jag att barnen är det viktigaste.
          </note>
          <note>
            Vi måste börja där. Om man tvingades ha en barnbilaga till alla
            budgetar kunde man kvickare komma till rätta med många problem.
            Nu gäller det livet.
          </note>
          <note>
            Överläggningen var härmed avslutad.
          </note>
          <note>
            Motionerna hänvisades till socialutskottet.
          </note>
          <note>
            Föredrogs och hänvisades
          </note>
          <note>
            Motioner
          </note>
          <note>
            2002/03:So13-So17 till socialutskottet
          </note>
          <note>
            2002/03:N3 och N4 till näringsutskottet
          </note>
          <note>
            2002/03:So21-So23 till socialutskottet
          </note>
          <note>
            2002/03:So18-So20 till socialutskottet
          </note>
          <note>
            2002/03:Fi4 till finansutskottet
          </note>
          <note>
            6 § Granskning av statsrådens tjänsteutövning och regeringsärendenas
            handläggning
          </note>
          <note>
            Föredrogs konstitutionsutskottets betänkande 2002/03:KU10
          </note>
          <note>
            Granskning av statsrådens tjänsteutövning och regeringsärendenas
            handläggning.
          </note>
          <note type="speaker">
            Anf. 50 PÄR AXEL SAHLBERG (s):
          </note>
          <note>
            Fru talman! Om regeringen kan man säga att där fattas beslut.
            De över 10 000 som ligger i höstgranskningen utgör mest en allmän
            granskning, till skillnad från vårens särskilda granskning då
            enskilda exempel på det som på olika grunder kan ifrågasättas
            anmäls till utskottet. Gränsen mellan allmän och särskild granskning
            är inte alldeles solklar, men generellt kan man säga att den allmänna
            granskningen mera tittar på rutiner, tendenser och utveckling.
            På det sättet ska den bidra till dels information till riksdagen
            om hur arbetet bedrivs även när det gäller de mer formella förhållandena,
            dels till att arbetet, tydligheten och genomskinligheten i regeringens
            arbete fortsatt utvecklas.
          </note>
          <note>
            När jag lite skämtsamt sade att det fattas beslut kan man i det
            sammanhanget också se den granskning som konstitutionsutskottet
            gjort vid årets allmänna granskning av de beslut som kallas "utom
            listan". Där har utskottet gjort en ganska grundlig genomgång,
            och vi kan se att det i olika skeden, i olika lägen och av olika
            skäl kan finnas argument som talar för ett lite friare förhållningssätt
            i förhållande till en dagordning och en regeringsagenda. Men vi
            är överens om rutiner och att det är viktigt att detta hör till
            undantagen, och det är en debatt som också pågår i regeringen
            och
          </note>
          <note>
            Statsrådsberedningen. Utskottet är därför tydligt på punkten
            att det måste bli en tydligare ordning i fråga om det som kallas
            "utom listan".
          </note>
          <note>
            Vi granskar också regelbundet regeringen som arbetsgivare. Det
            kan handla om jämställdhet och om löner. Jag är övertygad om att
            mina meddebattörer i dag något mer kommer att fördjupa sig i dessa
            frågor.
          </note>
          <note>
            Jag skulle vilja nöja mig med att nu konstatera att jag tycker
            att det är viktigt att regeringen ligger i framkant och i balans
            när det gäller könen och även övriga kategorier som kan tänkas
            vara viktiga när man talar om en regering och ett regeringskansli
            som representerar hela landet.
          </note>
          <note>
            Samma resonemang gäller beträffande lönerna.
          </note>
          <note>
            De måste på något sätt vara representativa för att regeringen
            ligger i framkant när det gäller den utveckling som ska uppfylla
            det självklara i att kvinnor och män spelar lika på samma arena.
          </note>
          <note>
            En fråga som av och till har väckt en del debatt i utskottets
            granskning är den om antalet anställda i
          </note>
          <note>
            Regeringskansliet. Under en kort period i samband med höstens
            granskning förekom felaktig information som pekade på en rejäl
            ökning av antalet anställda.
          </note>
          <note>
            De borgerliga kamraterna vässade klorna för att slå ned på detta,
            men det blev inte så mycket med anfallet eftersom det visade sig
            att det endast var fråga om ett tiotal jämfört med föregående
            år.
          </note>
          <note>
            Det här tycker jag är en viktig fråga av starkt principiella
            skäl. Vi såg en rätt rejäl ökning, som var tämligen naturlig,
            i samband med ordförandeskapet i
          </note>
          <note>
            Europeiska unionen. Då blev ansträngningarna för
          </note>
          <note>
            Regeringskansliet självfallet större. Nu ligger antalet kvar
            på ungefär den nivån. Jag tycker att man ska se detta i samband
            med den utredning som regeringen tillsatte förra veckan - den
            Svegforska utredningen -
          </note>
          <note>
            som ska titta på just förhållandet mellan samhällets olika funktioner
            och ansvaret hos myndigheter och regering. Det innebär att den
            här debatten kommer tillbaka, och den kommer med all säkerhet
            också att på något sätt slå ned i utskottets granskning när det
            gäller antalet anställda i Regeringskansliet.
          </note>
          <note>
            Sedan har vi ett i mitt tycke underbart avsnitt i granskningen.
            Det handlar om nåd och ex gratia. Som präst blir jag riktigt lyrisk
            när jag läser det för det är nämligen samma sak. Jag skulle gärna
            se mer av nåd i samhällets arbete. Men det är inte alldeles enkelt
            att kombinera det med att leva under lagarna. Därför gör utskottet
            den ganska självklara noteringen att ärendemängden inte är speciellt
            stor, att den tillhör en typ av undantag, och att den inte på
            något sätt väcker utskottets uppmärksamhet, mer än möjligen den
            som jag nu väckte.
          </note>
          <note>
            Däremot har vi en märklighet i detta betänkande.
          </note>
          <note>
            Den handlar om de två särskilda yttranden som är knutna till
            betänkandet. Där tar Miljöpartiet å ena och
          </note>
          <note>
            Moderaterna å andra sidan, med ganska identiska yttringar, avstånd
            från ett beslut fattat i riksdagen. Det hör naturligtvis inte
            alls hemma i det här betänkandet.
          </note>
          <note>
            Det är ett slags rest från en tidigare hantering av frågan om
            hur vi ska hantera beslut här i riksdagen när det gäller rambeslut
            inom den europeiska unionen.
          </note>
          <note>
            Frågan har debatterats mycket både före och efter valet i samband
            med grundlagsändring. Jag kan inte riktigt se att biskop Brask
            behövde få liv igen och skicka med en brasklapp i betänkandet.
            Riksdagens beslut är klart. Regeringen har att leva efter de omständigheter
            som riksdagen beslutade om.
          </note>
          <note>
            Fru talman! Revision och kontroll av regeringen är viktig. I
            det här sammanhanget handlar det väldigt mycket om löpande rutiner
            som ibland kanske föraktas som mindre viktiga frågor. De blir
            inte riktigt så spännande som en debatt om ett statsråd som har
            uttalat eller gjort, eller inte gjort, något som han inte borde.
          </note>
          <note>
            Det är viktigt att det kontrolleras, att riksdagen håller ett
            öga på regeringens arbete och att vi gör det i den form som här
            redovisas till kammaren. Riksdagens uppdrag är bland annat att
            kontrollera. Den har många fler uppdrag, men detta är ett av de
            viktiga uppdragen.
          </note>
          <note>
            Fru talman! Det fattas beslut, och det är bra. Det är demokratins
            själva effektivitet och riktning. Vi bedyrar att KU fortsätter
            att granska. Socialdemokraterna står bakom det betänkande som
            här föreligger.
          </note>
          <note type="speaker">
            Anf. 51 GUNNAR HÖKMARK (m):
          </note>
          <note>
            Fru talman! Det är ett granskningsbetänkande som vi i dag ska
            ta ställning till. Det är ett enigt sådant, som också Pär Axel
            Sahlberg konstaterade tidigare i talarstolen. Det är den delen
            av konstitutionsutskottets betänkanden som bland annat hanterar
            formerna för hur beslut fattas. Det är viktigt av det skälet att
            kvalitetskravet på formerna alltid måste vara högt.
          </note>
          <note>
            Det gäller inte minst därför att det också är en grund för den
            politiska debatten i enskilda frågor.
          </note>
          <note>
            Det måste vara tydligt av vem och hur beslut fattas och när beslut
            fattas. Det måste också vara tydligt hur formerna ser ut för beslut.
            Det är kanske mot den bakgrunden som Pär Axel Sahlberg ska läsa
            det särskilda yttrande som han alldeles nyss refererade till.
          </note>
          <note>
            Vad det tar fokus på är just en form av beslutsfattande som vi
            moderater inte har gillat. Vi har påpekat att vi står fast vid
            det också när vi diskuterar denna granskning av regeringens eget
            beslutsfattande.
          </note>
          <note>
            Fru talman! När det gäller de olika synpunkter som förs fram
            står själva betänkandet för sig själv, och det har överlämnats
            till kammaren. Men det finns ett par saker som jag tycker är värda
            att lyfta fram. En av de frågorna berörde Pär Axel Sahlberg alldeles
            nyss. Det handlar om tillväxten av Regeringskansliet.
          </note>
          <note>
            Han gjorde där mycket riktigt noteringen att det allra senaste
            året har tillväxten av personal inte varit särskilt stor. Men
            det intressanta är egentligen att det inte har skett någon minskning
            under de senaste åren.
          </note>
          <note>
            Den ökning som vi har sett sedan år 2000 motsvarar 250 personer.
            Det är mer än en tioprocentig ökning av Regeringskansliets administration.
            Det är en mycket kraftig ökning, inte minst eftersom vi inte ser
            motsvarande minskningar på andra håll. Det är en mycket kraftig
            ökning som inte bygger på att nya uppgifter har tillförts Regeringskansliet.
          </note>
          <note>
            Ökningen skedde på grund av att Sverige skulle kunna förbereda
            sig och genomföra ordförandeåret.
          </note>
          <note>
            Det naturliga hade varit att den extra anspänning som då var,
            och som vi hade full respekt för, nu också ledde till att man
            i motsvarande mån minskade personalen inom Regeringskansliet.
            Det finns skäl att återkomma till detta i olika sammanhang. Låt
            det stå väldigt klart att den lilla ökningen det allra senaste
            året som nu redovisas egentligen skulle ha varit en rätt betydande
            reduktion för att komma tillbaka till de nivåer som gällde före
            ordförandeskapet.
          </note>
          <note>
            Fru talman! Det finns ytterligare en fråga som jag tycker är
            viktig att ta upp. Det är förekomsten av beslut utanför listan.
            Det har att göra med formerna för hur beslut fattas och kunskapen
            och insynen när beslut fattas. Det bör inte vara så att beslut
            fattas utanför listan av olika skäl. Det kan vara att föra undan
            frågorna från debatten och allmän insyn eller av andra skäl göra
            det möjligt att presentera beslut i en mer allmän politisk-taktisk
            prioritering.
          </note>
          <note>
            Det bör vara tydligt och klart när beslut fattas och hur de fattas.
            Därför bör, som också Pär Axel Sahlberg höll med om, det förekomma
            så få ärenden av detta slag som är absolut möjligt. Detta har
            också en betydelse för själva kvaliteten i regeringsarbetet. Om
            inte hela Regeringskansliet har en tydlig bild av när beslut ska
            fattas kan det också påverka beslutens kvalitet.
          </note>
          <note>
            Fru talman! Det finns ytterligare en fråga som det finns skäl
            att fästa fokus på. Det är den rätt betydande skillnad i lönesättning
            som finns mellan män och kvinnor i Regeringskansliet. Det kan
            bero på en mängd olika skäl. Det är viktigt för regeringen och
          </note>
          <note>
            Regeringskansliet att tydligare och bättre redovisa dessa skäl.
            Det gäller inte minst eftersom man själv som politisk aktör i
            betydande grad har uppfattningar om hur samhället sköter sig.
          </note>
          <note>
            Det kan hända att det finns ett antal olika grunder för denna
            skillnad i lönesättningen. Det har förts fram i debatten i olika
            sammanhang. Jag tycker att regeringen har ett behov av att förklara
            detta. Det gäller inte minst för klarheten i den allmänna politiska
            debatten om lönebildningen i samhället som sådant. Det finns kanske
            också skäl att vara något mer ödmjuk när man har redovisat dessa
            siffror.
          </note>
          <note>
            Fru talman! Med dessa reflexioner om tre olika särskilda företeelser
            i granskningsbetänkandet vill jag yrka bifall till det och understryka
            att det är ett enigt betänkande från konstitutionsutskottet.
          </note>
          <note type="speaker">
            Anf. 52 PÄR AXEL SAHLBERG (s) replik:
          </note>
          <note>
            Fru talman! Först ett välkommen till Gunnar
          </note>
          <note>
            Hökmark som har intagit stolen i konstitutionsutskottet. Det
            är möjligen lite otacksamt att han direkt ärvde ett tjockt betänkande
            som nu ska försvaras och argumenteras kring. Men jag tycker inte
            att det varit något större bekymmer i det avseendet.
          </note>
          <note>
            Jag hade förmånen att få peka ut det särskilda yttrandet för
            Gunnar. Det talar om att Moderaterna avvek i bedömningen fast
            på ett sådant allmänt sätt att jag inte kan benämna det på annat
            sätt än som en brasklapp i allmänhet.
          </note>
          <note>
            Det anmärkningsvärda, och som jag skulle vilja höra Gunnar Hökmarks
            svar på, är att när vi behandlar frågan skriver utskottet: "den
            sagda ordningen tillsammans med bestämmelserna i 10 kap. RO om
            regeringens informations- och samrådsskyldighet gentemot riksdagen
            i EU-frågor, enligt utskottets mening lett till att riksdagen
            i dessa frågor har uppnått ett större inflytande än vid internationellt
            samarbete i allmänhet."
          </note>
          <note>
            Mot den bakgrunden är det något förvånande att man efter att
            riksdagen redan har fattat beslutet och den nya verkligheten gäller
            framhärdar i sin ståndpunkt att detta inte är en god ordning.
          </note>
          <note type="speaker">
            Anf. 53 GUNNAR HÖKMARK (m) replik:
          </note>
          <note>
            Fru talman! Först vill jag tacka för vänliga och trevliga ord
            från Pär Axel Sahlberg. Det var mycket trevligt, och det känns
            också viktigt och ansvarsfullt att sitta med i konstitutionsutskottet.
          </note>
          <note>
            På den direkta fråga som han ställer tycker jag att svaret är
            rätt enkelt. Det är inte bara så att vi moderater var emot att
            man genomförde denna ordning -
          </note>
          <note>
            det är också så att vi menar att man till det yttersta bör undvika
            att använda den. Pär Axel Sahlberg har helt rätt i att det finns
            ett riksdagsbeslut om att det går att göra detta. Men när man
            använder sig av den beslutsordningen så påverkar det också formerna
            för beslutsfattande på ett sätt som vi inte anser är bra för riksdagens
            möjlighet att påverka besluten.
          </note>
          <note>
            Detta är ingen reservation i syfte att nu försöka vrida tillbaka
            det beslutet, men det är ett påpekande som jag tror är viktigt
            inte bara för ledamöterna i denna kammare utan också för regeringen.
            När man använder sig av den form för beslutsfattande som rambetänkanden
            innebär så urholkar man också möjligheten för riksdagen att påverka
            fullt ut. Då påverkar man också den transparens och den insyn
            som egentligen bör finnas. Jag tror nog att det särskilda yttrandet
            väl har fog för sig, inte minst med tanke på att det har lett
            till att vi nu har fått en diskussion om detta och har kunnat
            sätta fingret på att det påverkar formerna för beslutsfattandet.
          </note>
          <note type="speaker">
            Anf. 54 PÄR AXEL SAHLBERG (s) replik:
          </note>
          <note>
            Fru talman! Det var inget svar på frågan om den formulering som
            jag läste upp från utskottets slutsats, bedömning och ställningstagande
            i det här läget. Det var mer en allmän argumentering.
          </note>
          <note>
            Jag har fortfarande i sak svårt att se och förstå vad den moderata
            idén egentligen går ut på i det här sammanhanget. Vad det handlar
            om är ju att vi tillhör en europeisk union där gemensamma beslut
            fattas.
          </note>
          <note>
            Frågan som vi hade att hantera gällde på vilket sätt riksdagen
            kan vara med när sådana här typer av rambeslut fattas.
          </note>
          <note>
            I betänkandet pekar vi med all rätt på att det snarare än besluten
            i riksdagen är fasen av beredning som kan vara ett bekymmer. Där
            är vi tydliga, och talar om att remissförfaranden ska förekomma
            i den mån det går. Annars får man göra det hela under den förenklade
            formen. Men myndigheters och andras ställningstaganden ska också
            kunna komma in i de överväganden som behöver göras såväl av regeringen
            som här i riksdagen.
          </note>
          <note>
            Detta ligger lite utanför själva betänkandet, men det är det
            särskilda yttrandet som lockar fram just det här. Därför tycker
            jag att det var ett olyckligt yttrande.
          </note>
          <note type="speaker">
            Anf. 55 GUNNAR HÖKMARK (m) replik:
          </note>
          <note>
            Fru talman! Jag blir mer och mer glad över att detta särskilda
            yttrande finns med. Det har ju lett till att vi nu har fått en
            diskussion om denna fråga. Vi kan ha olika uppfattningar om det
            riktiga i att riksdagen fattade det beslut som innebär att man
            arbetar med rambetänkanden. Det är inte det som vi just nu diskuterar.
          </note>
          <note>
            Däremot kan vi också resonera om hur pass lämpligt det är att
            man använde sig av detta i olika former och hur pass medveten
            man ska vara om att det faktiskt innebär att riksdagen binder
            upp sig för en lagstiftning utan att riksdagen har kunnat ta ställning
            till hur den lagstiftningen ska utformas. Det är klart att det
            påverkar insynen och transparensen i den lagstiftningsverksamhet
            som ska finnas i Sveriges riksdag. Det kan kompenseras på olika
            sätt genom att regeringen har en lång rad andra olika kontakter.
            Men det allra bästa är om en regering så snabbt som möjligt kan
            presentera inriktningen på hur en lagstiftning är tänkt att vara
            och, allra helst, också formerna för hur den ska se ut.
          </note>
          <note>
            Jag tror nog att betänkandet väl kan fylla sin roll med tanke
            på att det påminner om att vi nu har fört in en typ av beslut
            som skapar mindre transparens och insyn. Jag vill tacka Pär Axel
            Sahlberg för att han har påpekat detta för kammaren. Det skadar
            inte.
          </note>
          <note type="speaker">
            Anf. 56 LISELOTT HAGBERG (fp):
          </note>
          <note>
            Fru talman! Riket styrs av regeringen, som i sin tur är ansvarig
            inför riksdagen. Konstitutionsutskottets uppgift är att granska
            regeringen och statsrådens arbete. Det granskande arbetet är uppdelat
            i två olika delar: dels den så kallade vårgranskningen, den granskning
            som kommer att äga rum här under våren, dels den granskning som
            har ägt rum under hösten.
          </note>
          <note>
            Den senare granskningen ägnas huvudsakligen åt
          </note>
          <note>
            Regeringskansliet och handläggningen av Regeringskansliets ärenden.
            Det utskottsbetänkande som i dag är föremål för debatt och beslut
            läggs fram av ett enigt utskott. Betänkandet är omfattande. Det
            ligger också ett omfattande arbete bakom betänkandets tillkomst,
            och det skulle säkert kunna ägnas lång tid åt djupa diskussioner.
            Kanske är det alltför ytligt att endast ägna några få minuter
            åt ett par av de områden som finns omnämnda och som har varit
            föremål för en djupare och återkommande analys.
          </note>
          <note>
            Men jag tänkte först ägna personalen på Regeringskansliet en
            stunds uppmärksamhet. Först och främst kan man konstatera att
            Regeringskansliets personal har ökat med 251 personer under de
            senaste tre åren. Inför Sveriges ordförandeskap i EU ökade personalen
            rätt rejält. Efter ordförandeskapet har dock ingen minskning av
            personalen ägt rum, utan snarare har en ökning ägt rum även under
            2002. Det är inte rimligt att Regeringskansliet fortsätter att
            svälla och utvidgas helt utan gräns.
          </note>
          <note>
            Ett annat ämne att ägna uppmärksamhet är jämställdhet. Folkpartiets
            företrädare i utskottet har med återkommande envishet ställt frågor
            som har handlat just om jämställdhet mellan könen och om en jämställd
            lönesättning. Höstens granskning har visat att utvecklingen visserligen
            går åt rätt håll - och det är ju lov värt - men att det fortfarande
            finns utrymme för förbättringar. Årets granskning återger en lönebild
            för ett par utvalda personalgrupper. Inom dessa grupper finns
            inte helt oväntat fler män än kvinnor just i chefsposition till
            exempel. Generellt tjänar också männen mer än sina kvinnliga kolleger.
            Särskilt anmärkningsvärt är att det finns stora löneskillnader
            inom gruppen 50-plus, det vill säga bland dem som är över 50 år.
            Här överstiger männens löner i vissa fall de kvinnliga kollegernas
            med flera tusen kronor i månaden. En sådan bild kan inte anses
            vara tillfredsställande.
          </note>
          <note>
            Folkpartiet kommer även fortsättningsvis att bevaka Regeringskansliet
            och personalsituationen med jämställdhetsglasögonen på. Det måste
            ju anses viktigt att Regeringskansliet föregår med gott exempel
            i de här frågorna.
          </note>
          <note>
            Ett annat område som ryms inom granskningen är hanteringen av
            regeringens beslut och protokoll. Här vill utskottet poängtera
            att en god ordning är att eftersträva. Så är inte alltid fallet
            i dag. Annars finns en risk att beslutens giltighet kan komma
            att ifrågasättas.
          </note>
          <note>
            Flera ärenden har behandlats av regeringen utan att de har funnits
            med på föredragningslistan, som är offentlig och således finns
            tillgänglig för allmänheten.
          </note>
          <note>
            Jag är ny i utskottet, och har lärt mig att de här ärendena kallas
            för ärenden utom listan. Det finns en stor variation när det gäller
            skälen till att ärenden har hamnat utanför listan. Ett av skälen
            är att ärendena inte har varit färdigberedda vid listans sammanställning,
            vilket för övrigt låter som ett dåligt skäl, tycker jag. Målet
            måste vara att det är rena undantagsfall som hanteras på det här
            sättet.
          </note>
          <note>
            Vad gäller expediering av beslut finns det även här ärenden som
            avviker från gängse mönster. Utskottet framhåller därför att det
            efter regeringens sammanträden klart och tydligt måste framgå
            om regeringen har fattat beslut och vad regeringen har beslutat.
            Det är inte ett gott skäl att ärenden ställs utom listan för att
            information till allmänheten om beslut ska ges i samband med ett
            besök eller en presskonferens till exempel, vilket har varit fallet
            framför allt när det gäller ärenden inom Näringsdepartementets
            område.
          </note>
          <note>
            Fru talman! Detta var ett par exempel som visar att det finns
            anledning att även fortsättningsvis ägna uppmärksamhet åt bland
            annat personalen, åt jämställdheten och åt lönerna på Regeringskansliet.
            Det gäller även de ärenden som regeringen fattar beslut om och
            hanteringen av dessa.
          </note>
          <note type="speaker">
            Anf. 57 INGVAR SVENSSON (kd):
          </note>
          <note>
            Fru talman! Även jag vill önska Gunnar Hökmark välkommen till
            arbetet i utskottet. Vi hoppas att vi ska få ett bra samarbete
            och spännande debatter tillsammans.
          </note>
          <note>
            Fru talman! En blyertspenna kan man använda till mycket. Själv
            använder jag den till exempel när jag antecknar i min kalender.
            Det är praktiskt, för då är det ju lätt att stryka ut och korrigera.
            Just därför är det olämpligt att använda blyertspenna vid korrigeringen
            av regeringens originalbeslut. Vi får hoppas på en bättring på
            den punkten.
          </note>
          <note>
            Fru talman! Om inte mitt minne sviker mig var det i samband med
            granskningen av flyggarantierna i förra årets granskning som vi
            stötte på en del frågeställningar om beslut "utom listan" i regeringen.
            Så småningom kom vi på, och troligen är det främst vår förre ordförandes
            förtjänst, att det vore lämpligt med en allmän analys av regeringsbesluten
            "utom listan", det vill säga beslut som inte förannonserats. Den
            granskning vi gjorde visade sig först snårig, men så småningom
            klarades det ut att systematiken i rutinerna saknades. En utomstående
            vill gärna tro att när man använder sig av undantagsbestämmelser
            görs detta utifrån en viss bestämd struktur. Så är det förvisso
            i vissa fall, men inte i alla. Regeringen behöver ha ett tryck
            på sig utifrån att undantagsfall ska behandlas som just undantagsfall.
            Beslutsformerna ska vara ordnade. Det är en fördel för då vet
            man vad man gör, och oklarhet undviks.
          </note>
          <note>
            Fru talman! Om jag får skämta lite skulle jag vilja säga att
            det vore allvarligt och bedrövligt om regeringens beslutsstruktur
            såg ut som pappershögarna på mitt skrivbord.
          </note>
          <note>
            Fru talman! Genom vår granskning av dessa beslut har vi gjort
            regeringen uppmärksam på att rutinerna bör ses över. Jag tror
            att man hälsar det med tacksamhet på andra sidan Strömmen.
          </note>
          <note>
            Regeringskansliet fortsätter att växa. Och konstigt vore väl
            annars eftersom vi, eller rättare sagt regeringen och dess samarbetspartier,
            har öst enorma resurser över Regeringskansliet under ett antal
            år.
          </note>
          <note>
            Men som vi sagt ett antal gånger vore det bra att få ett ordentligt
            underlag för att kunna bedöma expansionsbehovet. Med större tydlighet
            kring behoven skulle oppositionen inte så enkelt kunna använda
            resurserna till Regeringskansliet som budgetmässiga dragspel.
          </note>
          <note>
            Nu säger Pär Axel Sahlberg att det inte är en så väldigt stor
            ökning. Vi fick trubba av våra pennor när vi skulle ta fram kritiken
            i det sammanhanget. Men då kan man ställa en annan fråga. Om man
            inte anställer fler människor för alla dessa pengar, vad gör man
            då av pengarna? Det är en intressant fråga.
          </note>
          <note>
            Fru talman! Ett antal talare har tidigare varit inne på jämställdheten
            på lönesidan. Den är inte bara viktig som faktisk omständighet
            utan också som förebild för det övriga offentliga Sverige. Vi
            förutsätter att regeringen tar tag i detta förhållande och, i
            mån av förmåga och handlingskraft, rättar till ojämlikheterna.
          </note>
          <note>
            Fru talman! Utskottets granskning av nådeärendena visar att omvandlingen
            av livstidsstraff till tidsbestämda straff har lett till förlängda
            genomsnittliga strafftider. Det är en intressant iakttagelse som
            borde få betydelse i själva sakfrågan om livstidsstraffet, och
            den kan ju tas upp i andra sammanhang. KU:s granskning kan ha
            betydelse även för andra utskotts arbete.
          </note>
          <note>
            Omställningsprocesser är alltid svåra, även för oss politiker.
            Regeringen har uppenbart haft problem med nytänkande kring den
            ekonomiska vårpropositionen.
          </note>
          <note>
            Och observera att den inte längre är ett slags budgetproposition.
            Jag satt själv med i Riksdagskommitténs referensgrupp för frågorna
            kring budgetprocessen.
          </note>
          <note>
            Vår ambition i gruppen var att få bort en del av räknekineseriet.
            Det räcker med en julafton för räknenissarna, nämligen den i samband
            med budgeten på hösten. Det var vad vi kom fram till. Vårbudgetpropositionen
            skulle förvandlas till en ekonomiskpolitisk proposition om den
            ekonomiska politiken på medellång och lång sikt. Och kommittén,
            KU och riksdagen följde den linjen.
          </note>
          <note>
            Den första nya vårpropositionen som kom nu i våras visade att
            det var svårt för räknenissarna att hålla tassarna borta. Och
            som regeringen ropade svarade förstås den borgerliga oppositionen.
            Jag tog upp detta i en anmälan i våras just för att jag ansåg
            att det är viktigt att hålla tummen i ögat på regeringen. Har
            vi, det vill säga riksdagen, sagt att det ska finnas ett underlag
            för en diskussion om den ekonomiska politiken på medellång och
            lång sikt så vore det inte helt fel om regeringen lyssnade och
            agerade just så. Det vore dock att göra våld på verkligheten att
            påstå att regeringen gav ett sådant underlag i våras. Men alla
            är barn i början, så med lite milda korrigeringstillrop får vi
            hoppas att regeringen bättrar sig och lär sig innebörden i orden
            medellång och lång sikt. Det gäller för regeringen att lyfta näsan
            över treårsnivån.
          </note>
          <note type="speaker">
            Anf. 58 KERSTIN LUNDGREN (c):
          </note>
          <note>
            Fru talman! Det har varit en spännande höst att som ny ledamot
            få delta i den viktiga uppgift som konstitutionsutskottet har
            enligt gamla hävder och gamla lagar, nämligen att granska regeringens
            arbete.
          </note>
          <note>
            Som har sagts är den administrativa granskningen sammanfattad
            i ett enigt utskottsbetänkande. Trots det vill jag särskilt uppmärksamma
            några frågor.
          </note>
          <note>
            Det handlar för det första om Regeringskansliet och dess personalutveckling,
            för det andra om den ekonomiska vårpropositionen och för det tredje
            om ramlagstiftningen.
          </note>
          <note>
            Regeringskansliet har, som framgått av tidigare anföranden, kraftigt
            utökat sin personalstat med 251
          </note>
          <note>
            personer sedan sekelskiftet. Det var motiverat då med en utökning
            av resurserna till följd av ordförandeskapet inom EU, men det
            är inte alls motiverat i dag.
          </note>
          <note>
            Vad är skälet till att denna utökning de facto består?
          </note>
          <note>
            Det är en av de punkter som vi är kritiska till i annat sammanhang.
            Det motiverar att vi drar ned på dessa resurser när vi pratar
            budgetfrågor.
          </note>
          <note>
            En annan sak som gäller personalsituationen inom
          </note>
          <note>
            Regeringskansliet handlar om den sammanläggning av departement
            som genomfördes för ett antal år sedan. Vi har varit kritiska
            till att det inte har lett fram till en effektivisering inom Regeringskansliet.
            Utskottet noterar att det efter tre års uppföljning efter sammanslagningen
            inte varit möjligt att få fram en samlad bild av effekterna av
            sammanslagningen.
          </note>
          <note>
            Utskottet är tydligt kritiskt mot regeringens arbete i den här
            delen. Vi i Centerpartiet stöder dessa formuleringar varmt. Vi
            tycker, precis som utskottet, att
          </note>
          <note>
            Regeringskansliet borde kunna tillhandahålla en samlad bild av
            effekterna av reformen, vilket man ännu inte mäktat med.
          </note>
          <note>
            Nu säger man att en arbetsgrupp är tillsatt som ska redovisa
            resultatet i juni 2003. Det är angeläget. Vi ser fram emot den
            redovisningen, inte minst därför att vi har kunnat se att uppgifterna
            inom Regeringskansliet inte har växt på ett sätt som motiverar
            den utökning av resurserna och antalet anställda som genomförts.
            Vi anser att det är viktigt att ta vara på möjligheterna att decentralisera
            och inte bygga nya myndigheter. Det är viktigt att ge människor
            ökad makt och ökade möjligheter, att ge självstyret ett ökat utrymme
            och att bygga samhället starkt underifrån.
          </note>
          <note>
            Dessutom handlar Regeringskansliets personalutveckling om det
            resultat som finns när det gäller jämställdhetsarbetet. Det är
            uppenbart, som utskottet konstaterar, att det finns belägg för
            att löneskillnader förekommer. Vi i utskottet finner dock inte
            att det finns anledning att göra några särskilda uttalanden på
            konstitutionella grunder. Men vi har inte kunnat undgå att notera
            att regeringen inte har rett ut om osakliga löneskillnader föreligger
            så att man är ense med sin personal. Detta är naturligtvis en
            fråga som vi kommer att ha ögonen på inför kommande år.
          </note>
          <note>
            Den andra frågan som jag vill beröra handlar om den ekonomiska
            vårpropositionen. Det gångna året var ett nybörjarår i den delen
            med den nya budgetlagstiftningen. Vi vill understryka vikten av
            att det ges ett allsidigt underlag för riksdagens behandling av
            vårpropositionen, och detta konstaterar också utskottet. Bara
            så kan vi få förutsättningar för den ideologiska debatt och den
            makroekonomiska analys som det är viktigt att riksdagen får möjlighet
            att göra. Vi kommer också att nogsamt studera det resultat som
            regeringen presenterar inom kort.
          </note>
          <note>
            Den tredje punkten som jag vill lyfta fram är ramlagstiftningen.
            Vi har olika historia i grundlagsändringsfrågan. Men det finns
            ändå skäl att lyfta fram utskottets uppfattning som så tydligt
            framkommer i betänkandet. Det är viktigt att rambeslut föregås
            av ett traditionellt remissförfarande på samma sätt som i övriga
            lagstiftningsärenden. Det är endast när det är oundgängligen påkallat
            som underhandskontakter med myndigheter kan ersätta traditionellt
            remissförfarande.
          </note>
          <note>
            Det är viktigt att markera att det inte är en lättvindig tingest
            som vi från riksdagen har öppnat dörren för - att det inte är
            en lättsinnig hantering som vi vill se.
          </note>
          <note>
            Till sist har jag en liten kommentar om detta med
          </note>
          <note>
            "utom listan". Det är en spännande resa som utskottet har gjort
            genom de olika redovisningar och turer som
          </note>
          <note>
            "utom listan"-ärenden har kunnat uppvisa.
          </note>
          <note>
            Vi är några som förra veckan hade anledning att konstatera att
            regeringen måhända har tagit till sig vår granskning men ändå
            inte sett den finstilta formulering som utskottet, inte minst
            jag, tyckte var rätt så spännande. Utskottet konstaterar att de
            skäl som åberopas för att avvika från ordinarie rutiner bör ha
            en viss tyngd i regeringens arbete.
          </note>
          <note>
            Förra veckan tog regeringen uppenbarligen beslut om direktiv
            för den här översynen av den statliga förvaltningen "utom listan".
            Vilken tyngd argumentationen i den typen av ärenden hade är naturligtvis
            en spännande fråga.
          </note>
          <note type="speaker">
            Anf. 59 PÄR AXEL SAHLBERG (s) replik:
          </note>
          <note>
            Fru talman! Jag höll mig nästan fram till sista meningen i vad
            som nyss sades. Det är egentligen två frågor som jag tycker att
            det är viktigt att Kerstin
          </note>
          <note>
            Lundgren något utvecklar.
          </note>
          <note>
            Den ena frågan gäller rambeslutet. Där har hon nu liksom fått
            eld, kanske av Gunnar Hökmarks argumentering, för nu kommer invändningar
            som vi inte hörde i den debatt som rörde grundlagsändringen. Jag
            håller med om att det handlar om att det så att säga är på marginalen
            i den här frågan. Men det som kanske måste sägas är att alternativet
            är att regeringen fattar bindande beslut i Europeiska unionen
            som sedan kommer med ett sådant här parlamentariskt veto till
            kammaren. Vi ska inte liksom måla bilder av att det finns flera
            idealtillstånd, utan vi rör oss längs en förändrad bild som innebär
            att vi inte själva förfogar över hela beredningsinstrumentet och
            inte heller beslutsfattandet.
          </note>
          <note>
            Nu har en majoritet, där Kerstin Lundgren fanns med, bestämt
            sig för att den här modellen skulle väljas - att vi fick ett principbeslut
            som rörde rambeslutet som regeringen kunde förhandla vidare utifrån
            och som sedan kommer tillbaka för lagstiftning här i kammaren.
            Det är det ena, och detta tycker jag är oerhört viktigt.
          </note>
          <note>
            När det sedan gäller besluten "utom listan" tror jag att Kerstin
            Lundgren har alldeles rätt om direktiven och den viktiga utredning
            som jag tidigare berört, som på sikt kan komma att få effekter
            för Regeringskansliets storlek och som möjligen togs "utom listan".
          </note>
          <note>
            Vad vi i utskottet var allra mest rädda för var att beslut smögs
            igenom. Det kan man knappast säga om beslutet om direktiven och
            Svegforska kommittén.
          </note>
          <note type="speaker">
            Anf. 60 KERSTIN LUNDGREN (c) replik:
          </note>
          <note>
            Fru talman! Pär-Axel Sahlberg och jag, liksom
          </note>
          <note>
            Socialdemokraterna och Centerpartiet, tillsammans med en bred
            majoritet i denna kammare var helt överens om att ändra grundlagen
            för att skapa en laglig hanteringsordning för den typ av beslut
            som vi har att fatta när det gäller samarbetet inom EU.
          </note>
          <note>
            Vad utskottet och jag menar att det finns skäl att understryka
            är att det gäller att också visa på en motbild visavi den argumentation
            som ibland förs från motståndarna till grundlagsändringen, nämligen
            att det därmed går lätt att ta sig fram - att man inte behöver
            höra, att man kan så att säga kan gena och rejält ta ut svängarna
            när man kommer till riksdagen med den typen av förslag.
          </note>
          <note>
            Därför är det viktigt att understryka vad utskottet också har
            sagt, nämligen att den här typen av propositioner normalt mår
            väl av att ha varit föremål för ett remissförfarande eller för
            ett ställningstagande - att myndigheter hörts i förväg - just
            för att vi ska ha ett bra underlag för att kunna bedöma om det
            är rimligt att släppa fram förslagen. Riksdagen har ju alltid
            makt att säga ja eller nej till förslagen. Det var det ena.
          </note>
          <note>
            När det sedan gäller detta med "utom listan" var det väl mer
            fråga om en kommentar, om ett exempel ur den brokiga flora som
            förekommer. Ett exempel var uppenbart: Man hade för avsikt att
            ha presskonferens något senare på dagen. Det kan väl knappast
            sägas vara ett skäl som är av den tyngd som utskottet anser motiverar
            beslut "utom listan".
          </note>
          <note type="speaker">
            Anf. 61 GUSTAV FRIDOLIN (mp):
          </note>
          <note>
            Fru talman! Konstitutionsutskottet har, anser vi, gjort ett föredömligt
            arbete vid framtagandet av detta betänkande - helt enigt, som
            sagt. Det får dock inte tyst på mig i en sådan här debatt.
          </note>
          <note>
            Låt mig först få orda något om höstgranskningens kanske hetaste
            potatis, det som kallas för regeringens beslut "utom listan".
            Det tidigare konstitutionsutskottet stötte på handläggningen med
            beslut "utom listan" i två mycket uppmärksammade fall - dels när
            den så kallade helikopteraffären granskades, dels när beslutet
            om en statlig flyggaranti granskades.
          </note>
          <note>
            Konstitutionsutskottets samlade mening, möjligen mot viss bakgrund
            av dessa tidigare ärenden, är att beslut "utom listan" enbart
            bör förekomma ytterst restriktivt. Anledningarna till detta är
            många.
          </note>
          <note>
            Utskottet understryker flera gånger i betänkandet
          </note>
          <note>
            Statsrådsberedningens konstaterande att det efter varje sammanträde
            med regeringen bör stå klart om regeringen har beslutat i ett
            ärende eller ej och vad regeringen har beslutat. Även från strikt
            konstitutionell utgångspunkt blir det vanskligt om det ofta uppstår
            oklara beslutssituationer i regeringen. Om praxis blir att regeringens
            beslut klargörs först efter ett sammanträde strider det mot 7
            kap. 3 § regeringsformen, som stadgar att regeringens ärenden
            ska avgöras av regeringen, vid regeringssammanträde. Vikten av
            att kunna informera allmänheten och dess journalistiska väktare
            om regeringens förehavanden understryker ytterligare behovet av
            restriktivitet rörande beslut "utom listan".
          </note>
          <note>
            Givetvis finns det skäl att ibland fatta beslut
          </note>
          <note>
            "utom listan". Det kan handla om brådskande ärenden som blivit
            färdigberedda efter det att regeringssammanträdets ärendeförteckning
            sammanställts eller om ärenden som kan leda till spekulationer
            och rykten, vilket gör det mycket svårare eller dyrare att genomföra
            besluten.
          </note>
          <note>
            Men dessa skäl ursäktar inte att det faktiskt funnits en dålig
            kontroll inom departements- och regeringssfären kring vilka beslut
            som faktiskt fattats
          </note>
          <note>
            "utom listan". När det gäller de drygt 200 beslut som legat till
            grund för utskottets granskning har det varit svårt, för att inte
            säga omöjligt, att med de knappa underlag som Statsrådsberedningen
            kunnat förse oss med skapa sig en bild av om det funnits starka
            skäl att undanta berörda ärenden från de normala rutinerna.
          </note>
          <note>
            Det bör noteras att mediestrategiska skäl sällan bör vara skäl
            starka nog för att ta beslut "utom listan". Viljan, vilket främst
            framstår från Näringsdepartementets sida, att ge information om
            beslut vid särskilt mediala tillfällen kanske följer ABC för hur
            man får god press. Men det bör inte vara brukligt att använda
            när man ska hänföra ett beslut "utom listan".
          </note>
          <note>
            Då är vikten av restriktivitet i användandet av denna beslutsform
            och särskilt medborgarens rätt till information viktigare än ministerns
            rätt till spaltmeter och kameralins.
          </note>
          <note>
            Fru talman! Rörande stycket om hanteringen av vissa beslut på
            tredje pelarens område inom EU-
          </note>
          <note>
            samarbetet har Miljöpartiet de gröna ett särskilt yttrande i
            betänkandet. Detta handlar naturligtvis om att vi inte godkänner
            rambeslutens form och inte anser dessa vara förenliga med god
            parlamentarisk sed. I
          </note>
          <note>
            enlighet med detta förkastade vi också den ändring av
          </note>
          <note>
            10 kap. 2 § regeringsformen som behandlades av riksdagen före
            årsskiftet och som trädde i kraft den 1
          </note>
          <note>
            januari i år.
          </note>
          <note>
            Mot bakgrund av detta instämmer vi heller inte i den politiska
            bedömning av rambeslutens funktion som kan anas och som utskottets
            majoritet avger i utskottets ställningstagande under detta kapitel.
            Vi finner heller inte någon anledning att i konstitutionellt hänseende
            kritisera regeringen.
          </note>
          <note>
            Understrykas bör väl, Pär-Axel Sahlberg, att jag som skåning
            har en viss fallenhet för att beakta och tillskriva just brasklappar
            ett visst värde.
          </note>
          <note>
            Låt mig dock likt resten av utskottet få understryka vikten av
            att det traditionella remissförfarandet används också vid beredning
            av rambeslut - även om jag hoppas att det blir så få beslut av
            denna typ som möjligt.
          </note>
          <note>
            Jag ser fram emot den kartläggning av remissförfarandet kopplat
            till EU-frågor som utlovas i budgetpropositionen och hoppas att
            denna snart står färdig, så att vi kan föra en välgrundad debatt
            kring hur det ser ut i dag med remissförfarandet.
          </note>
          <note>
            Fru talman! Då en av de särskilda ärendegrupper som har granskats
            är nådeärenden är det på sin plats att understryka att Miljöpartiet
            de gröna, ur politisk dock inte konstitutionell synvinkel, räds
            att livstidsstraffen alltmer sällan tidsbestäms och tidsbestäms
            till allt längre tider. Detta bekräftas av statistiken i tabellen
            på s. 45 i betänkandet.
          </note>
          <note>
            Fru talman! Slutligen vill jag säga några ord om situationen
            på Regeringskansliet. Vi noterar att antalet anställda i Regeringskansliet
            fortsätter att öka, vilket vi ställer oss frågande och skeptiska
            till. Även på jämställdhetsområdet finns det stort utrymme för
            förbättringar. Vårt betänkande visar att löneskillnaderna mellan
            könen är särskilt stora i vissa åldersgrupper, och vi förutsätter
            att regeringen nu tar vidare krafttag för att förändra detta.
            Det är beklämmande att facken - må vara på grund av informationsbrist
            - inte finner att de kan konstatera att osakliga löneskillnader
            ej förekommer på Regeringskansliet.
          </note>
          <note>
            Regeringen ska vara ett föredöme för andra arbetsgivare, och
            om de fina jämställdhetsmål som regeringens ledamöter skisserar
            ska bli verklighet ute i samhället förutsätter det att regeringen
            själv kan undanröja varje misstanke om att osakliga löneskillnader
            förekommer på Regeringskansliet.
          </note>
          <note>
            Regeringskansliet har upprättat en handlingsplan för jämställda
            löner mellan män och kvinnor, men fackens reservation är en varningsklocka
            att det trots denna inte är fullständigt utrett. Jag är övertygad
            om att jämställdheten inte bara är en kuliss för regeringen, utan
            är något man seriöst brinner för. Därför ser jag fram emot nästa
            hösts granskning, då konstitutionsutskottet förhoppningsvis kan
            konstatera att det råder enighet på Regeringskansliet om att jämställdhetsarbetet
            fortskrider och att det inte råder några osakliga löneskillnader.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 11 §.)
          </note>
          <note>
            7 § Justitieombudsmännens ämbetsberättelse vid riksmötet 2002/03
          </note>
          <note>
            Föredrogs konstitutionsutskottets betänkande 2002/03:KU16
          </note>
          <note>
            Justitieombudsmännens ämbetsberättelse vid riksmötet 2002/03
            (redog. 2002/03:JO1).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades under 11 §.)
          </note>
          <note>
            8 § Bostadsrättsfrågor
          </note>
          <note>
            Föredrogs bostadsutskottets betänkande 2002/03:BoU2
          </note>
          <note>
            Bostadsrättsfrågor (prop. 2002/03:12).
          </note>
          <note type="speaker">
            Anf. 62 GÖRAN HÄGGLUND (kd):
          </note>
          <note>
            Fru talman! Utgångspunkten för det här betänkandet är en proposition
            som handlar om bostadsrättsfrågor. Propositionen bygger i sin
            tur på en utvärdering av gällande regler för bostadsrättsföreningar
            som tog sin utgångspunkt i att försöka förhindra sådana problem
            som uppstod för många bostadsrättsföreningar i början på 90-talet.
            Propositionen innehåller också en rad förslag som kommit upp i
            andra sammanhang.
          </note>
          <note>
            Jag ska här kortfattat gå igenom Kristdemokraternas ställningstaganden
            omkring de olika förslagen men sedan använda huvuddelen av min
            tid åt att diskutera ett specifikt förslag.
          </note>
          <note>
            Mycket är vi eniga om i utskottet, men på ett antal punkter har
            reservationer avlämnats. För att spara tid för kammaren nöjer
            jag mig med att yrka bifall till reservation nr 9.
          </note>
          <note>
            En majoritet uppstod i utskottet omkring ett tillkännagivande
            till regeringen när det gäller att ge bostadsrättsföreningar skyldighet
            att till socialförvaltningen anmäla upprepade störningar och upprepade
            betalningsförseningar. Här inträffar det ovanliga, nämligen att
            oppositionen får försvara regeringens förslag. Utredningen som
            föregick propositionen och regeringen själv bedömde att det var
            olämpligt, både gentemot den enskilde boende och för föreningens
            styrelse, att anmäla grannen till socialnämnden. Det är, som vi
            kristdemokrater ser det och faktiskt också som regeringen ser
            det, en sak för den enskilde bostadsrättsinnehavaren, inte för
            föreningen, att ta kontakt med socialförvaltningen om han eller
            hon behöver hjälp av myndigheten.
          </note>
          <note>
            Beträffande förslaget i betänkandet om en utvidgning av möjligheterna
            till andrahandsuthyrning står
          </note>
          <note>
            Kristdemokraterna bakom regeringens förslag. Jag är glad att
            kunna meddela en häpen kammare att - håll i er nu - det gör också
            Socialdemokraterna och några andra partier.
          </note>
          <note>
            När det gäller majoritetskraven vid en ombildning från hyresrätt
            till bostadsrätt, som ju är en viktig principiell fråga som har
            diskuterats i utskottet många gånger, är det som bekant så att
            Socialdemokraterna,
          </note>
          <note>
            Miljöpartiet och Vänsterpartiet inte tycker att det räcker med
            en majoritet av de boende för att ett sådant beslut ska kunna
            fattas. Detta är förstås inget annat än ett försök att försvåra
            för de boende att själva bestämma över sina förhållanden. Mot
            detta har vi givetvis reserverat oss.
          </note>
          <note>
            Nu övergår jag till att behandla den fråga som jag anser vara
            den viktigaste och där regeringens och utskottsmajoritetens förslag
            är i mitt tycke speciellt hårresande.
          </note>
          <note>
            Regeringen och utskottsmajoriteten föreslår kammaren att besluta
            att bostadshyresgäster ska vara folkbokförda på fastigheten för
            att räknas med i den kvalificerade majoritet som fordras för att
            en ombildning från hyresrätt till bostadsrätt ska äga rum.
          </note>
          <note>
            För den oinvigde kan detta naturligtvis tyckas okontroversiellt.
            Men jag får säga som översten: Det här kan verka enkelt, men vänta
            bara tills jag får förklara det. Det är nämligen så att effekterna
            av det föreslagna regelverket i vissa fall blir uppenbart orimliga,
            eftersom de som bor i huset men som inte är folkbokförda på adressen
            lagstiftningsvägen alltid ska anses rösta nej - oavsett vilken
            inställning de själva har.
          </note>
          <note>
            Låt mig, fru talman, med ett exempel visa det absurda med regeringens
            och majoritetens förslag.
          </note>
          <note>
            Vi tänker oss en fastighet med åtta lägenheter. I
          </note>
          <note>
            tre lägenheter bor hyresgäster som inte är folkbokförda på adressen.
            En sådan fastighet kan aldrig, inte ens om alla boende är för
            det, genomföra en ombildning.
          </note>
          <note>
            I exemplet skulle alla de boende vilja göra det. Att de inte
            kan göra det beror inte på att de har en annan folkbokföringsadress
            och räknas bort från underlaget.
          </note>
          <note>
            Det principvidriga är nämligen att de, oavsett den egna uppfattningen,
            alltid räknas som nej-röstande.
          </note>
          <note>
            Jag måste bekänna att när vi kristdemokrater skrev vår motion
            med anledning av regeringens proposition trodde vi att majoriteten
            skulle inse hur odemokratiskt och befängt det här förslaget är.
            Jag trodde att också de skulle verka för att de boendes intressen
            skulle tas till vara. Icke.
          </note>
          <note>
            Man skriver i betänkandet att "det är mycket angeläget att så
            långt möjligt säkerställa att ombildningar till bostadsrätt faktiskt
            sker på de boendes villkor och att de i huset boende hyresgästerna
            inte förbigås vid ombildningen". Det kan jag också instämma i.
          </note>
          <note>
            Det märkliga är ju att majoriteten gör tvärtom - precis tvärtom!
            Jag är uppriktigt förvånad över majoritetens slutsats i de sammanhangen.
          </note>
          <note>
            Vårt motionsförslag i denna del innebar att enbart de folkbokförda
            på adressen - där är vi alltså överens
          </note>
          <note>
            - ska få delta i ombildningsbeslutet. Skillnaden är att när vi
            säger att de andra inte ska räknas med i underlaget för ett majoritetsförhållande
            utgår majoriteten från att de alltid röstar nej. Detta är uppenbart
            principvidrigt och en väldig konstighet som man har hamnat i.
          </note>
          <note>
            Skillnaden mellan oss och majoriteten är alltså att majoriteten
            lagstiftningsvägen bestämmer att de lägenhetsinnehavare som inte
            är folkbokförda på adressen ska anses rösta och att de röstar
            nej till ombildning. Tänk om motsvarande skulle gälla i ett val
            eller i den kommande folkomröstningen! De som inte deltar i omröstningen
            skulle då anses rösta ja eller nej beroende på vad den politiska
            majoriteten ansåg vara det rätta. Detta är mycket förvånande,
            fru talman.
          </note>
          <note>
            Jag har några frågor till representanterna för de partier som
            står bakom majoritetstexten - Socialdemokraterna, Vänsterpartiet,
            Centerpartiet och Miljöpartiet - som jag hoppas att de tar upp
            i sina respektive anföranden:
          </note>
          <note>
            1. Har en förening i en fastighet med ett antal tomma lägenheter,
            till exempel tre av åtta som i det exempel jag har talat om, större
            förutsättningar att lyckas vid en ombildning än om de tre lägenheterna
            bebos av personer som inte är folkbokförda där? I det förra fallet
            skulle nämligen ombildningen kunna genomföras även med ert förslag.
          </note>
          <note>
            2. På vilket sätt kan ni förklara och försvara effekterna i det
            exempel som jag återgett, som innebär att även om alla i fastigheten
            boende vill åstadkomma en ombildning till bostadsrätt så är det
            omöjligt?
          </note>
          <note>
            Förklara detta! Jag tror att många med mig som har tittat på
            det här förslaget är mycket förvånade. Jag kan inte komma till
            någon annan slutsats än att det här för flera av partierna handlar
            om att ytterligare skruva åt tumskruvarna, minska valfriheten
            för de boende och med politiska medel bestämma åt människor vad
            de ska tycka. Det gör mig oerhört förvånad.
          </note>
          <note type="speaker">
            Anf. 63 PETER DANIELSSON (m):
          </note>
          <note>
            Fru talman! Inledningsvis skulle jag vilja yrka bifall till reservation
            2 under punkt 3. Det betyder inte att vi inte står bakom de övriga
            reservationerna, utan det ska endast ses som ett uttryck för respekt
            för kammarens tidsplanering.
          </note>
          <note>
            Fru talman! Överlag utgör förslagen i det här betänkandet en
            välbehövlig och viktig modernisering av bostadsrättslagen, och
            vi moderater har inte särskilt många synpunkter på detta i stort.
            Det finns emellertid ett antal förslag där vi tycker att majoritetens
            slutsatser leder fel. Det gäller exempelvis majoritetens fortsatta
            ansträngningar för att sätta käppar i hjulet för boende som vill
            ombilda sin hyresrätt till bostadsrätt.
          </note>
          <note>
            På den fronten kan jag dessvärre konstatera att den tragiska
            följetongen fortsätter.
          </note>
          <note>
            Socialdemokraterna, Vänsterpartiet och Miljöpartiet har redan
            tidigare fattat beslut som gör det svårare för hyresgäster att
            ta över sina lägenheter. De har höjt kraven för att hyresgästerna
            ska kunna göra en intresseanmälan och så småningom bilda en bostadsrätt.
          </note>
          <note>
            Tidigare krävdes att mer än hälften av hyresgästerna anslöt sig.
            Nu krävs två tredjedels majoritet för att hyresrätter ska kunna
            ombildas till bostadsrätter. De har dessutom fattat beslut om
            den så kallade tillståndspliktslagen som gäller sedan den 1 april
            2002.
          </note>
          <note>
            Enligt den ska länsstyrelsen pröva alla överlåtelser av lägenheter
            som ägs av kommunala bostadsföretag.
          </note>
          <note>
            Det är konsekvenserna av den mycket märkliga lag som gör att
            1 171 människor som bor i miljonprogramsområdet Östberga förvägras
            möjligheten att köpa sina bostäder. Det gläder mig att det ärendet
            är överklagat till Boverket, och jag ser fram emot att följa ärendets
            fortsatta utveckling.
          </note>
          <note>
            Det är uppenbart att syftet med båda besluten har varit att försvåra
            för människor som vill äga och förvalta sin bostad, och man kan
            fråga sig varför majoriteten är emot att människor ges möjlighet
            att äga sina hem. Hur kan det vara dåligt att människor ges möjlighet
            att engagera sig i sitt boende genom att äga och förvalta det?
            Kan det måhända vara ägandet i sig som är fult?
          </note>
          <note>
            I dagens betänkande återfinns den senaste innovationen i majoritetens
            kamp för att försvåra ombildningar. Det är ett krav på folkbokföring.
            För att få räknas med i den kvalificerade majoritet som krävs
            för ett beslut om ombildning till bostadsrätt måste hyresgästen
            i det nuvarande förslaget vara folkbokförd på fastigheten.
          </note>
          <note>
            Regeringens motiv till förslaget är att man ska ta till vara
            de boendes intressen, men boende som av olika skäl hyr ut sin
            lägenhet för en längre tid eller har en övernattningslägenhet
            fråntas i stället sin rätt att delta i omröstningen. Även SCB
            framhåller att det i ganska många fall finns legitima skäl att
            ha till exempel en dubbel bosättning. Utlandsstudier, tingstjänstgöring,
            vikariat och liknande kan också medföra att en hyresgäst tvingas
            bo och folkbokföra sig på en annan ort under en tid. Mot bakgrund
            av det är folkbokföringskravet inte rimligt. Vi tycker att det
            är en alltför långtgående inskränkning i de boendes rätt att vara
            med och besluta. Förslaget bör därför avslås.
          </note>
          <note>
            Dessutom kan man tillägga att kravet på folkbokföring i en del
            fall helt kan omöjliggöra en ombildning, speciellt eftersom en
            lägenhetsinnehavare som inte är folkbokförd på fastigheten tekniskt
            sett inte undantas från omröstningen utan i stället räknas som
            ett nej. Således kan det i ett hus med få lägenheter räcka med
            att bara några hyresgäster inte är folkbokförda på fastigheten
            för att det ska bli helt omöjligt att uppnå den kvalificerade
            majoritet som lagen föreskriver. Det tycker vi inte är rimligt.
          </note>
          <note>
            Man kan också tillägga att lagen riskerar att bli helt tandlös.
            Inte ens regeringen själv verkar vara säker på om det är straffbart
            att lämna oriktiga uppgifter i ett folkbokföringsärende.
          </note>
          <note>
            Det är vår uppfattning att en sund bostadsmarknad ska styras
            av människors efterfrågan och fria val, inte av klåfingriga politiker
            som i all välmening vill lägga livet till rätta för oss medborgare.
            I stället för att motverka när människor är beredda att ta ökat
            ansvar för sitt boende bör politiker underlätta och skapa möjligheter
            för människor att äga sin bostad. Det gäller inte minst i förorter,
            som Östberga, där enskilt ägande -
          </note>
          <note>
            om än indirekt via en bostadsrätt - kan bli ett viktigt verktyg
            inte bara för egenmakt utan också för gemenskap och integration.
          </note>
          <note>
            I stället för att skapa orimliga regler och hindra en positiv
            utveckling borde majoriteten inse att det ligger i allas vårt
            intresse att bygga breda allianser inom både politik och samhällsliv
            för att se till att den egnahemsrörelse som växer fram inte kvävs
            utan uppmuntras och ges förutsättningar att blomstra. Sverige
            har inte råd att förlora den kraft som finns i människors vilja
            att ta ökat ansvar för sitt boende och sitt närområde.
          </note>
          <note>
            Redan i dag är reglerna för ombildning alltför långtgående. Förslaget
            om krav på folkbokföring bör därför inte genomföras, och majoritetskraven
            i samband med ombildning till bostadsrätt bör omgående återställas
            till de enkla majoritetskrav som gällde före ändringen.
          </note>
          <note>
            Fru talman! Vi moderater delar inte heller utskottets uppfattning
            att bostadsrättsföreningar ska ha underrättelseskyldighet gentemot
            socialnämnden. Vi delar i detta fall utredarnas och faktiskt också
            regeringens uppfattning att motsvarande system på hyresrättens
            område inte fungerar särskilt bra i praktiken.
          </note>
          <note>
            Dessutom tror vi att det kan vara känsligt för styrelsen att
            vara skyldig att anmäla en granne till socialnämnden. Som vi bedömer
            det finns det också en stor risk att den berörde känner sig kränkt
            av socialnämndens inblandning. Som vi ser det är inskränkningen
            av den enskildes integritet större än nyttan av förslaget. Därför
            tycker vi att det ska ligga på den enskilde bostadsrättshavaren
            att ta kontakt med de sociala myndigheterna om han eller hon behöver
            hjälp och stöd.
          </note>
          <note>
            Fru talman! Tyvärr är bostadsrättens indirekta ägande i dag den
            enda tillgängliga formen för lägenhetsägande i Sverige. Vi saknar
            helt en upplåtelseform som gör det möjligt att direkt äga lägenheter
            i flerbostadshus, så kallade ägarlägenheter. Eftersom bostadsrätten
            har många likheter med vanligt ägande är det lätt att glömma bort
            att bostadsrätten är en kooperativ upplåtelseform och att det
            därför också finns ett föreningsintresse att beakta. Moderaternas
            grunduppfattning är att bostadsrättshavaren ska ha en vidsträckt
            rätt att förfoga över sin lägenhet men att man också bör ta hänsyn
            till föreningsintresset. I det perspektivet vill jag ge regeringen
            beröm, för jag tycker att man har ett förslag med en bra avvägning
            mellan bostadsrättshavarens enskilda intresse och föreningsintresset.
          </note>
          <note>
            Det är emellertid mycket beklagligt att regeringen inte har insett
            att det är en brist i svensk lagstiftning att vi saknar ägarlägenheter.
            Många länder runtomkring oss har ägarlägenheter, exempelvis Danmark,
          </note>
          <note>
            Norge, Tyskland, Nederländerna och Belgien. Där är ägarlägenheter
            en uppskattad boendeform som fyller de behov som inte hyresrätten
            och bostadsrätten gör.
          </note>
          <note>
            Eftersom vi har olika krav på vårt boende, olika behov och olika
            viljor i olika skeden av livet är det angeläget att det finns
            en mångfald av boendeformer att välja mellan. En del vill äga
            sin villa eller sin lägenhet. Andra vill hyra sin bostad. Därför
            är det viktigt att vi politiker skapar möjligheter för olika upplåtelseformer
            och respekterar människors val av boendeform. Jag är dessutom
            övertygad om att en blandning och variation av upplåtelseformer
            är ett betydelsefullt verktyg för att motverka segregation och
            utanförskap.
          </note>
          <note>
            I det perspektivet, fru talman, är det svårt att förstå majoritetens
            ovilja gentemot ägarlägenheter. Därför blir min avslutande fråga
            till majoritetens företrädare: Varför är ni så rädda för just
            ägarlägenheter?
          </note>
          <note type="speaker">
            Anf. 64 LARS TYSKLIND (fp):
          </note>
          <note>
            Fru talman! I propositionen om bostadsrättfrågor behandlas främst
            förändringar i bostadsrättslagen. Det finns naturligtvis mycket
            att säga om olika ägandeformer i övrigt också.
          </note>
          <note>
            Jag vill börja med att yrka bifall till reservation nr
          </note>
          <note>
            3, men självfallet står vi även bakom övriga reservationer som
            Folkpartiet är inblandat i.
          </note>
          <note>
            Att bo i en bostadsrätt innebär ökad valfrihet och flexibilitet
            i boendet men också ett samlat ansvar för det gemensamma som ägs
            och förvaltas av bostadsrättsföreningen. Detta ställer krav på
            hur lagstiftningen kring bostadsrätter är utformad. Att vara medlem
            i en bostadsrättsförening är att delta i en demokratisk process.
            Det finns ett kollektivt ansvar för det gemensamma som ägs och
            förvaltas. Av denna anledning är det svårt att förstå varför bostadsrätten
            som form har fått en sådan politisk laddning som den har fått.
            Bostadsrätten utmålas ofta som ett hot i stället för, som den
            är, en möjlighet för den enskilde att öka sin delaktighet i boendet.
          </note>
          <note>
            Att ge den enskilda människan mer makt över det egna boendet
            måste innefatta en möjlighet för de hyresgäster som så önskar
            att ombilda sina hyresrätter till bostadsrätter. Bostadsrätten
            är en upplåtelseform som innebär ökat inflytande och ökat ansvar
            även för enskilda människor. Att fler människor direkt eller indirekt
            äger sina bostäder, antingen i form av bostadsrätter eller, på
            sikt, ägarlägenheter, som Peter
          </note>
          <note>
            Danielsson tog upp, är en utveckling som inte ska motarbetas
            utan snarare främjas.
          </note>
          <note>
            Förslagen som vi har att behandla är i stort sett acceptabla.
            Det har, som också nämndes, gjorts många goda avvägningar när
            det gäller att tydliggöra vad som är bostadsrättshavarens respektive
            föreningens rättigheter och skyldigheter. Vi i Folkpartiet har
            dock velat gå ett steg längre då vi anser att den enskilde bostadsrättsinnehavarens
            rättigheter bör kunna utvecklas genom att man inte försvårar andrahandsuthyrning
            av bostadsrätt. Denna utökade rättighet förutsätter dock att man
            som medlem i föreningen fullgör sina förpliktelser gentemot föreningen
            - det ska det inte vara några tveksamheter kring.
          </note>
          <note>
            Utskottsmajoriteten säger i sin skrivning att "det inte kan komma
            i fråga att ge bostadsrättshavaren en större rätt till andrahandsupplåtelse
            än vad regeringen föreslår".
          </note>
          <note>
            Från Folkpartiets sida vill vi vända på resonemanget och ge ökad
            rätt till andrahandsuthyrning för den enskilde bostadsrättsinnehavaren.
            Utgångspunkten är att den enskilde har rätt att hyra ut bostaden
            i andra hand under förutsättning att detta ej är till men för
            föreningen och de boende. Vi är i och för sig överens med den
            formuleringen. Vi vänder ändå på tillståndsgivningen. Det är det
            som är poängen.
          </note>
          <note>
            Anmälan görs då till föreningen så styrelsen kan få frågan prövad
            i hyresnämnd om man anser att inte befogad anledning finns att
            tillåta detta. Initiativet hamnar därmed hos styrelsen att gå
            till hyresnämnden. I övrigt har bostadsrättsinnehavaren per automatik
            tillstånd.
          </note>
          <note>
            I reservation 8 tar vi upp frågan om den skärpning av majoritetsregeln
            som föreslås införas vid omvandling från hyresrätt till bostadsrätt.
            Både Göran Hägglund och Peter Danielsson har tagit upp det. För
            att ingå i den kvalificerade majoritet som krävs måste man vara
            folkbokförd på fastigheten. Vi anser, från
          </note>
          <note>
            Folkpartiets sida, att det finns många godtagbara skäl att inte
            vara folkbokförd på sin hyresrätt, varför Folkpartiet motsätter
            sig denna inskränkning för den enskilde med de motiv som har framförts
            här om att det blir en absurd situation i många lägen och helt
            enkelt omöjliggör en omvandling.
          </note>
          <note>
            Vi anser att detta bara är ett sätt att försvåra en omvandling.
            Redan den gällande regeln om en kvalificerad majoritet gör det.
            Vi ställer oss bakom reservation nr 10.
          </note>
          <note>
            Fru talman! Vi yrkar bifall till reservation nr 3. Vi vill ha
            en politik där den enskilde bostadsrättsinnehavaren får en starkare
            ställning.
          </note>
          <note>
            När det gäller de förslag som finns kring meddelanden till sociala
            myndigheter och socialnämnden anser vi att det i dessa lägen måste
            åvila den enskilde att upprätthålla dessa kontakter. Själva formen
            att äga sin bostad gör att man hamnar i ett annat läge än hyresrättsinnehavaren.
          </note>
          <note type="speaker">
            Anf. 65 STEN LUNDSTRÖM (v):
          </note>
          <note>
            Fru talman! Precis som flera har påpekat bygger detta betänkande
            på en proposition från regeringen om bostadsrättsfrågor. Jag vill
            först passa på att tacka s-ledamöterna för ett fruktbart samarbete
            i framtagandet av betänkandet. Det är ett ömsesidigt givande och
            tagande. Det har i stort sett blivit ett bra betänkande som stärker
            hyresgästerna vid ombildning till bostadsrätt bland annat.
          </note>
          <note>
            Rapporter om tömda hus, påtryckning och falska hyresgäster vid
            ombildningarna är grunden till behovet av förändringen av lagstiftningen.
            Den behövs i allra högsta grad. Betänkandet har, framför allt
            när det gäller skyddet av människors rätt till boende, stärkts
            i förhållande till propositionen.
          </note>
          <note>
            Fru talman! För Vänsterpartiet är vräkning inte någon särskilt
            bra lösning på problem som finns i bostäderna och som människor
            har. I betänkandet har det funnits en önskan att jämställa hyresrätten
            med bostadsrätten. Det är väl bra i och för sig. I propositionen
            fattades en viktig del. Det var allt det som handlar om betydelsen
            av att socialtjänsten får information när någon riskerar att mista
            sin bostad.
          </note>
          <note>
            Hemlösekommittén pekade i sitt slutbetänkande på behovet av att
            socialtjänsten får tidiga signaler när någon riskerar att förlora
            sin bostad för att på bästa sätt kunna förhindra vräkning och
            i sin förlängning hemlöshet. Jag ser ingen anledning till att
            de boende i bostadsrätt ska behandlas annorlunda än de boende
            i hyresrätt.
          </note>
          <note>
            Jag har lite svårt att förstå en del av de inlägg som varit hitintills.
            Man säger att det skulle vara obehagligt för en granne att anmäla
            sin granne till socialnämnden. Det kan inte vara särskilt mycket
            roligare för en granne att vräka sin granne. Det kan inte heller
            vara särskilt behagligt. Det måste vara klart bättre om man anstränger
            sig för att undvika en vräkning. Det är inte ett särskilt bra
            argument att det inte fungerar på hyressidan i dag. Det vore bättre
            om Peter Danielsson lade argument på hur man kunde förstärka det
            skydd som hyresgästerna har, ungefär som Hemlösekommittén har
            visat på i sin utredning om hur socialtjänsten skulle kunna stärka
            sitt arbete för att förhindra vräkningar.
          </note>
          <note>
            Tyvärr innebär detta förslag också att det i bostadsrättslagen
            införs bestämmelser om avhysning vid upprepade betalningsförseningar
            och där den boende kommer att förlora återvinningsrätten. Vänsterpartiet
            har bekämpat detta under ganska många år i hyreslagstiftningen
            och finner därför inte heller någon anledning till att man borde
            införa det när det gäller bostadsrätter. Vänsterpartiet har precis
            som Hemlösekommittén insett betydelsen av att försvåra möjligheten
            till vräkningar. Vi gör det utifrån den kunskap som finns kring
            följderna av en vräkning.
          </note>
          <note>
            Fru talman! En person som har blivit vräkt har mycket små möjligheter
            att återkomma till den reguljära bostadsmarknaden. 10 % av dem
            som vräks från hyresrätter i dag vräks på grund av försenade hyresinbetalningar,
            trots att ingen hyresskuld kvarstår vid vräkningen. Sådana förseningar
            kan bero på en mängd olika saker. De kan bero på slarv eller bristande
            kunskap om hyreslagens regler och tillämpningar.
          </note>
          <note>
            Ungdomar är tyvärr en grupp som ofta finns i denna kategori.
          </note>
          <note>
            I Konsumentverkets rapport 1993-94:1 Vräkta i laga ordning konstaterar
            man att 80 % av dem som vräks fortfarande ett år efter vräkningen
            saknar bostad med eget kontrakt. I Socialstyrelsens undersökningar
            från 1999 visas att situationen har förvärrats sedan
          </note>
          <note>
            1993. Man kan till detta lägga Janne Flygheds undersökning i
            Stockholms län som visade att 10 % av de vräkta var spårlöst försvunna
            och inte gick att hitta i något myndighetsregister över huvud
            taget. Enligt
          </note>
          <note>
            Flyghed är risken mycket stor att denna grupp lever ett marginaliserat
            liv i uteliggarmiljö.
          </note>
          <note>
            När det gäller upprepade försenade betalningar har vi sagt att
            en normal konsekvens av försenade betalningar i andra sammanhang
            först är en betalningspåminnelse och därefter någon form av straffavgift.
            Det borde vara en rimlig ordning också när det gäller försenade
            hyresinbetalningar. Ingen borde kunna avhysas enbart på grund
            av försenade inbetalningar.
          </note>
          <note>
            Nu kommer min fråga till socialdemokraternas företrädare i denna
            debatt. Majoriteten ställer sig inte bakom vårt förslag utifrån
            att en sådan straffavgift allvarligt skulle försvåra situationen
            för den som betalar sin avgift för sent. Det är möjligt. Med straffavgift
            menar vi i princip bara att man får betala de merkostnader som
            det innebär för en bostadsrättsförening eller fastighetsägare
            med betalningspåminnelser och annat.
          </note>
          <note>
            Samtidigt blir det lite konstigt. Om majoriteten inte hade kunskapen
            förut har den kanske fått den nu.
          </note>
          <note>
            Med kunskap om vad det innebär att bli vräkt måste man fråga
            sig om majoriteten på allvar menar att alternativet med straffavgift
            är värre än avhysning.
          </note>
          <note>
            Utifrån det jag har sagt nu yrkar jag bifall till reservation
            6 i betänkandet.
          </note>
          <note>
            Fru talman! I betänkandet finns det en del så kallade mjuka tillkännagivanden,
            bland annat när det gäller socialnämndernas möjligheter att ta
            över betalningsansvaret för den skuld som uppkommit. Jag hade
            gärna sett att det hade varit ett rejält tillkännagivande. Vi
            har en tendens att alltid fundera över situationen i Göteborg,
            Stockholm och Malmö. Vi talar om bostadsrätter med mångmiljonvärde.
            I en stor del av landet har en bostadsrätt inget faktiskt värde.
            Det hade inte varit helt fel, i alla fall där det inte finns ett
            ekonomiskt värde av bostaden, att socialnämnden skulle kunnat
            ta över hyreskostnaderna.
          </note>
          <note>
            Men det finns ett mjukt tillkännagivande i betänkandet. Med de
            nya intentioner om utskottets arbetsformer som innebär att vi
            ska följa upp våra beslut är detta en punkt som inte bara, som
            det står i betänkandet, regeringen ska följa upp. Jag tror att
            det är helt nödvändigt att utskottet självt också följer upp och
            ser hur de nya reglerna slår mot de boende.
          </note>
          <note>
            Fru talman! Vi har fört ytterligare en reservation till betänkandet.
            För att spara tid vid voteringen yrkar jag inte bifall till den
            i dag. Självklart står jag bakom reservationen.
          </note>
          <note>
            De borgerliga partierna hävdar att beslutet om kvalificerad majoritet
            är odemokratiskt och har tillkommit för att förhindra omvandlingar
            från hyresrätt till bostadsrätt. Utifrån synsättet att bostaden
            är som vilken annan vara på marknaden som helst kan man naturligtvis
            hävda en sådan tes. För oss är bostaden en social och därmed också
            en mänsklig rättighet som inte kan likställas med till exempel
            en bil.
          </note>
          <note>
            Vi har alla valt boendeform efter de önskningar och förutsättningar
            vi har. För många är hyresrätten den bästa formen. Att låta någon
            som valt denna boendeform plötsligt finna sig ha blivit hyresgäst
            till sina grannar är inte att ta hänsyn till den enskilde.
          </note>
          <note>
            Vi har sett effekterna för dem som inte vill delta i ombildningar
            - påtryckningar, hot och aggressiva övertalningsförsök. För att
            säkra den enskildes rättigheter borde vi snarare öka kravet för
            ombildningar än att göra det lättare.
          </note>
          <note>
            När det slutligen gäller folkbokföringskravet, fru talman, tycker
            jag att det är ett ganska rimligt förfaringssätt. Vad är det för
            rimligt med att det plötsligt, om jag har min lägenhet uthyrd
            på grund av studier, på grund av att jag prövar ett samboförhållande
            eller någonting annat, kan uppstå en minoritet i det hus där jag
            bor som mot min vilja kan omvandla fastigheten till bostadsrätter?
            Vad är för rimligt med att man tar in tillfälliga hyresgäster
            för att skapa utrymme för en omvandling?
          </note>
          <note>
            Göran Hägglunds fråga om så kallade tomma lägenheter är rätt
            intressant. Hur vi gör med röstetalet i tomma lägenheter är kanske
            någonting vi borde utreda.
          </note>
          <note>
            När det gäller ägarlägenheter, Peter Danielsson, kan vi ta den
            debatten där den hör hemma. Vi har olika uppfattningar, men den
            debatten finns inte i det här betänkandet.
          </note>
          <note type="speaker">
            Anf. 66 GÖRAN HÄGGLUND (kd) replik:
          </note>
          <note>
            Fru talman! Det sista Sten Lundström tog upp, hur vi ska göra
            med tomma lägenheter i röstsammanhang, är en fråga som vi har
            tagit upp i vår motion och som behandlats av utskottet men som
            då av majoriteten inte ansågs värd att utreda. Om man nu inför
            klubbslaget är beredd att göra en kovändning hoppas jag att det
            resulterar i någonting i samband med voteringen om en stund.
          </note>
          <note>
            Sanningen är att om Vänsterpartiet skulle få som man ville skulle
            man dramatiskt ytterligare försvåra möjligheten till ombildning
            från hyresrätt till bostadsrätt, nämligen genom att en enda person,
            ett enda hushåll, skulle ges vetorätt mot alla de övriga. En fundering
            jag har är: Varför är kooperativa former utmärkta när det gäller
            konsumentkooperativ eller kooperativa företag men så usla när
            det gäller boende att de till varje pris måste motarbetas? Det
            slutliga målet för Vänsterpartiet förefaller vara att omöjliggöra
            ombildningar som alla eller åtminstone huvuddelen av de boende
            i en fastighet vill genomföra.
          </note>
          <note type="speaker">
            Anf. 67 STEN LUNDSTRÖM (v) replik:
          </note>
          <note>
            Fru talman! Först och främst: Jag bor själv i en bostadsrättsförening
            och tycker att det är en alldeles utmärkt form. Det finns dessutom
            en form som är ännu mer tilltalande, och det är den kooperativa
            hyresrätten. Där finns över huvud taget inte spekulationssyftet,
            utan där går man in i kooperativet framför allt för att få förvalta
            och ta hand om sin bostad själv.
          </note>
          <note>
            Jag hoppas att vi kommer att få se en hel del sådana till.
          </note>
          <note>
            Vi kan ta Öståkrafallet. Det finns ingenting som hindrar de hyresgäster
            som vill ombilda i Öståkra att ombilda till kooperativ hyresrätt.
            Den möjligheten ger lagstiftningen, och det ska inte ens prövas
            av länsstyrelsen. Vill man alltså bara ombilda för att få ta ansvar
            för och ha beslutanderätt över sin bostad och sitt bostadsområde
            rekommenderar jag de boende i Öståkra att omvandla till kooperativ
            hyresrätt. Det kan de göra utan någon större svårighet.
          </note>
          <note>
            Sedan är detta egentligen en rätt märklig situation.
          </note>
          <note>
            Vi brukar ofta anklagas för att vara kollektivismens parti, ett
            parti som alltid vill kollektivets väl. I det här fallet har vi
            bytt roller med varandra, Göran Hägglund och jag. Jag förespråkar
            den enskildes rätt att faktiskt välja vilken boendeform man vill
            ha. Göran
          </note>
          <note>
            Hägglund säger att detta ska en majoritet bestående av en person
            kunna avgöra, i vissa fall till och med en minoritet när det finns
            hyresgäster som inte är folkbokförda på adressen.
          </note>
          <note>
            Vi vill att den boendeform jag har valt också ska vara den form
            jag har rätt till. Jag ska inte plötsligt behöva befinna mig i
            en situation där jag måste gå till banken och begära ett lån för
            att kunna bo kvar i min lägenhet. Jag ska inte heller behöva befinna
            mig i en situation där jag får de övriga hyresgästerna som värd
            och fastighetsägare. Det är ingen bra situation. Det finns gott
            om exempel. Jag vet att Hyresgästföreningen i Stockholm nu håller
            på att ta fram typfall i fråga om hur det har sett ut.
          </note>
          <note type="speaker">
            Anf. 68 GÖRAN HÄGGLUND (kd) replik:
          </note>
          <note>
            Fru talman! Bostadsrätt är en utmärkt form, säger
          </note>
          <note>
            Sten Lundström. Då infinner sig naturligtvis frågan:
          </note>
          <note>
            Varför vill han då till varje pris motverka att andra människor
            får bo i denna utmärkta boendeform om en klar majoritet vill det?
            Sten Lundström vill att en person ska kunna motsätta sig vad låt
            säga 20 andra hushåll vill göra. Är det en rimlig ordning? Uppenbarligen
            tycker Sten Lundström det.
          </note>
          <note>
            När det gäller Öståkra rekommenderar Sten Lundström ett visst
            beteende för hyresgästerna där. Det vore väl vackert så om han
            nöjde sig med en rekommendation. Men här övergår Sten Lundström
            till att lagstiftningsvägen se till att de inte får välja själva.
          </note>
          <note>
            Sten Lundström har övergått från att rekommendera till att lagstiftningsvägen
            kommendera föreningarna eller intressenterna som vill bestämma
            mer över sitt eget boende.
          </note>
          <note>
            Frågan återkommer alltså: Varför är detta utmärkt när det gäller
            konsumentkooperationer eller kooperativa företag men uselt och
            till varje pris värt att motarbeta när det gäller det viktiga
            boendet?
          </note>
          <note type="speaker">
            Anf. 69 STEN LUNDSTRÖM (v) replik:
          </note>
          <note>
            Fru talman! Jag motarbetar ingen ombildning så länge hyresgästerna
            är överens om att det är detta man ska göra. Det är helt okej
            för min del.
          </note>
          <note>
            Det här med Öståkra handlar däremot lite grann om hur vi bygger
            samhällen. Det handlar om behovet av det finns blandade upplåtelseformer
            överallt. Jag skulle gärna se att en rad av de radhuslängor som
            ligger runtom Malmö omvandlades till hyresrätter.
          </note>
          <note>
            Det har jag ingenting emot över huvud taget. Nu kan jag inte
            Öståkrafallet så väl, men i det fallet handlar det om att tillse
            att det finns hyresrätter med hyresrättens fördelar tillgängliga
            för människor, att det finns en möjlighet för dem som inte har
            kontanter eller bra kontakter med banken att skaffa sig en bostad.
          </note>
          <note>
            När man omvandlar stora bestånd samtidigt innebär det att en
            mängd människor stängs ute. Det är precis det som länsstyrelsen
            ska pröva. Finns det fortfarande en möjlighet att upprätthålla
            bruksvärdesprincipen? Finns det någon möjlighet att se till att
            folk kan efterfråga hyresrätter?
          </note>
          <note>
            Jag vill inte se en ytterligare uppbyggnad av den segregation
            som har förekommit. Det spelar ingen roll om det är ett 60-talsområde,
            ett 90-talsområde eller ett 40-talsområde omvandlingen sker i.
            Det är rimligt att vi bygger samhällen med blandade upplåtelseformer.
          </note>
          <note type="speaker">
            Anf. 70 PETER DANIELSSON (m) replik:
          </note>
          <note>
            Fru talman! Det blir uppenbart i den här debatten att det är
            Vänstern som driver regeringen framför sig när det gäller att
            stoppa ombildningar till bostadsrätter. Folkbokföringskravet är
            ju ännu ett hinder för dessa ombildningar. Jag noterar också att
            Vänsterpartiet vill gå ytterligare ett steg och införa krav på
            enhällighet bland hyresgästerna för att man ska få ombilda. Man
            kan fråga när Vänsterpartiet blir nöjt.
          </note>
          <note>
            Är det först när ni har uttömt i princip alla möjligheter för
            hyresgästerna att ombilda till bostadsrätt?
          </note>
          <note>
            Sten Lundström pratar om att han vill motverka segregation. Jag
            tänkte i det sammanhanget ta upp ett citat från en av dem som
            drabbats av Vänsterpartiets politik avseende just ombildningar.
            Det är från Dagens Nyheter den 27 november förra året där den
            invandrarkvinna som startade arbetet i Östberga uttalar sig så
            här:
          </note>
          <note>
            "Det var jag - en invandrarkvinna - som för två år sedan satte
            i gång arbetet med ombildningen i Östberga. Under dessa två år,
            för första gången i mitt nya liv, kände jag att jag kunde tillföra
            samhället något, välstånd, gemenskap och glädje."
          </note>
          <note>
            Min fråga till Sten Lundström är varför Vänsterpartiet med olika
            medel försöker förhindra att människor som denna kvinna i Östberga
            ska få äga sina egna lägenheter och därmed, som hon säger, tillföra
            samhället något.
          </note>
          <note type="speaker">
            Anf. 71 STEN LUNDSTRÖM (v) replik:
          </note>
          <note>
            Fru talman! Jag tror att Peter Danielsson och jag har lite olika
            uppfattning om vad segregation betyder i det här fallet. Segregation
            är för mig när förutsättningarna för de flesta medborgare att
            kunna bo inom samma område undergrävs. Genom att så massivt satsa
            på en form av boende som kräver kontantinsatser stänger man ute
            folk av socioekonomiska skäl -
          </note>
          <note>
            huruvida man är invandrad eller svensk är fullständigt likgiltigt
            för mig. Det viktiga är att alla människor ska ha möjlighet att
            efterfråga bostäder i samma område.
          </note>
          <note>
            Genom att fortsätta att bygga ut de stora, massiva bostadsrättsområden
            som jag kan se inte minst i
          </note>
          <note>
            Malmö väljer man att stänga ute folk. Ombildningen skulle eventuellt
            gynna dem som bor där för tillfället.
          </note>
          <note>
            Men nästa hyresgäst och nästa igen kommer inte att kunna bosätta
            sig i området därför att man saknar möjlighet att få de lån som
            behövs från banken, och man saknar ekonomiska förutsättningar
            att på egen hand betala de priser det blir på lägenheterna. Segregationen
            blir inte mindre för att vi utestänger alltfler människor från
            att kunna bosätta sig inom alltfler områden i samhället.
          </note>
          <note>
            Sedan säger Peter Danielsson att Vänsterpartiet driver regeringen
            framför sig i bostadspolitiken. Jag önskar att det var på det
            viset. Jag tror att det framför allt är en gemensam syn på att
            den sociala bostadspolitiken har tagit oerhört mycket stryk under
            90-talet och att det är dags att återupprätta den som driver oss
            tillsammans framåt.
          </note>
          <note>
            Jag kan också konstatera att vi än så länge är ensamma om att
            värna den enskilde så långt att vi anser att en individuell vetorätt
            mot ombildning vore ett ganska rimligt förslag.
          </note>
          <note type="speaker">
            Anf. 72 PETER DANIELSSON (m) replik:
          </note>
          <note>
            Fru talman! Kan inte Sten Lundström se något positivt med att
            människor, inte minst i förortsområden, vill engagera sig både
            i sitt bostadsområde och i sitt boende genom att just äga och
            förvalta sina lägenheter? Tror du inte att det finns några drivkrafter
            i egnahemsrörelsen där man faktiskt både skapar gemenskap i bostadsområdet
            och bryr sig mer om området?
          </note>
          <note>
            Tror du inte att det finns några som helst förutsättningar att
            använda detta just för att angripa problem som vi har i förortsområden,
            framför allt i miljonprogramsområden, till exempel runt Stockholm?
          </note>
          <note type="speaker">
            Anf. 73 STEN LUNDSTRÖM (v) replik:
          </note>
          <note>
            Fru talman! Jo, absolut. Av det skälet införde vi lagen om kooperativ
            hyresrätt. Då skulle man få göra just det. Man skulle äga och
            förvalta sin egen bostad, men den spekulativa delen som stänger
            ute folk från att kunna bosätta sig i området försvinner därför
            att insatserna är påfallande låga. Det är närmast så att föreningen
            garanterar insatsen genom att du får tillbaka pengarna den dag
            du flyttar ut. Visst, den kooperativa hyresrätten är en alldeles
            utmärkt form, många gånger antagligen betydligt bättre än allmännyttan
            i största allmänhet. Vi har ingenting emot det här.
          </note>
          <note>
            Framför allt har vi länge i denna kammare pratat om och ständigt
            fört fram boendeplaneringsprogram.
          </note>
          <note>
            Där skulle kommunen bland annat kunna visa hur man bygger ett
            samhälle som i alla delar ger möjlighet för alla att bosätta sig
            i samma område. Hur bygger vi blandade upplåtelseformer där de
            som vill äga sin egen villa har möjlighet att göra det, de som
            vill bo i bostadsrätt ska kunna göra det och de som vill bo i
            hyresrätt ska kunna göra det? Det förutsätter att alla områden
            i samhället, Limhamn i Malmö och Djurgården i Stockholm, är tillgängliga
            och öppna för alla, att man inte med plånbokens hjälp kan välja
            att stänga ute stora grupper från att kunna bosätta sig i det
            område man själv har bosatt sig i.
          </note>
          <note>
            Men den här idén får vi nej på. Vi får alltid nej från er: Vi
            vill inte ha något boendeplaneringsprogram. Vi vill inte bryta
            den här segregationen. Vi vill inte skapa förutsättningar för
            alla människor att kunna bosätta sig där de själva vill. För er
            del tycks det handla om att ju större plånbok du har desto större
            är valfriheten.
          </note>
          <note type="speaker">
            Anf. 74 RIGMOR STENMARK (c):
          </note>
          <note>
            Fru talman! Att välja boendeformen bostadsrätt innebär att man
            har valt att tillsammans med andra ingå i en förening men ändå
            ha en rätt till sin lägenhet. Förverkar jag den rätten av någon
            anledning återgår bostadsrätten kanske till banken där man har
            lånat pengarna eller till föreningen. Det är definitivt inte samma
            sak som att äga en lägenhet eller att äga en bostad. Det handlar
            om att det ska fungera så bra som möjligt för alla i föreningen.
            Det handlar också om att ha ett solidariskt ansvar både mot mig
            själv och min familj samt mot andra i föreningen.
          </note>
          <note>
            Den typ av ägarlägenheter där man verkligen äger sin lägenhet
            saknas i dag i Sverige. Den möjligheten finns i andra europeiska
            länder. Vi har tidigare i bostadsutskottet och genom riksdagsbeslut
            givit regeringen i uppdrag att ta fram underlag för det även här
            i Sverige. Men det uppdraget lyser med sin frånvaro, liksom bostadsministerns
            närvaro här i kammaren i dag. Många tror eller försöker intala
            sig att när jag har en bostadsrätt äger jag också lägenheten,
            för det finns en stark önskan hos många att just äga. När kommer
            den möjligheten?
          </note>
          <note>
            Men det fattas också hyresrätter, bostäder där man enbart kan
            få hyra sin bostad. Det finns ingen valfrihet i dagens s-, v-
            och mp-styrda Sverige. Så är situationen. Bostadsrätten har på
            sätt och vis blivit en mellanhand. Man känner att man på något
            vis kan äga men att det också finns en möjlighet att hyra, dock
            i andra hand.
          </note>
          <note>
            Det här tror jag är ett systemfel, och det är det systemfelet
            man också hör resultatet av i den diskussion som förts innan det
            blev min tur att tala här i kammaren. Några här i kammaren har
            talat sig varma för att bostadsrättsinnehavaren ska få ännu större
            befogenheter att kunna hyra ut i andra hand. Vad man då inte ser,
            eller om man blundar, och som inte heller regeringen har åtgärdat
            i propositionen är de problem som är förknippade med bostadsrätter
            när de köps för att i nästa minut säljas till ett överpris eller
            där man köper bostadsrätter för att i andra eller till och med
            i tredje hand hyra ut till ockerpriser. Oftast sker den här uthyrningen
            tyvärr, trots att det enligt lagen inte ska vara så, utan medgivande
            från bostadsrättsföreningen eller tillstånd från hyresnämnden.
          </note>
          <note>
            Jag vet inte om ni redan har glömt den undersökning som visades
            i Uppdrag granskning i TV för inte så länge sedan där man uppmärksammade
            oseriösa ägare. Det var inga lustiga scener som spelades upp.
          </note>
          <note>
            Vi i riksdagen borde ta svarthandel och ockerpriser på allvar
            och se till att det får ett slut.
          </note>
          <note>
            Att bo i en bostadsrätt innebär att ha ett solidariskt ansvar
            mot sina medmänniskor. De uttag av oskäliga hyror som görs måste
            stävjas. Det gäller inte bara att skydda enskilda bostadssökande
            mot att betala överhyror. Det handlar också om att effekterna
            av de här överhyrorna driver upp priser för alla bostadsrätter
            men även för småhus.
          </note>
          <note>
            Hyreslagens bestämmelse om att den hyresgäst som betalat en överhyra
            har rätt att få tillbaks det han betalat för mycket har inte haft
            någon större effekt.
          </note>
          <note>
            Det kan vi läsa om i betänkandet. Jag tycker att det är bättre
            att stämma i bäcken än i ån, det vill säga att i det här fallet
            skärpa insynen vid andrahandsuthyrning. När det gäller bostadsrätter
            kan man låta styrelsen få möjlighet till ökad insyn så att inte
            kostnaden för ett pågående boende blir oskälig. Låt föreningens
            förtroendevalda - det är föreningen själv som väljer sin styrelse
            - ha en chans att ingripa och se till att medgivande till andrahandsuthyrning
            inte kan ske med mindre än att hyran är känd och ligger på en
            nivå som motsvarar bruksvärdeshyran.
          </note>
          <note>
            Hur var det nu, Socialdemokraterna? Hur var det,
          </note>
          <note>
            Anders Ygeman? I det här fallet blir det väl Hans
          </note>
          <note>
            Unander som får ta över frågan. Hur mycket var det en hyreslägenhet
            skulle få kosta? Hur mycket ska egentligen en bostadsrätt få kosta?
            500 000 kr för en etta i Uppsala, är det skäligt? 1,7-2 miljoner
            för 75
          </note>
          <note>
            kvadratmeter, är det skäligt?
          </note>
          <note>
            I dag är bostadskostnaderna alldeles för stora, men det finns
            en rad åtgärder vi kan vidta i Sverige för att förhindra detta.
            Jag har pekat på en chans i det här betänkandet, nämligen att
            stävja ockerhyror vid andrahandsuthyrning av bostadsrätter.
          </note>
          <note>
            Fru talman! Jag hoppas på kammarens klokhet.
          </note>
          <note>
            Med en förhoppning yrkar jag bifall till reservation 5
          </note>
          <note>
            under punkt 6 från Centerpartiet.
          </note>
          <note type="speaker">
            Anf. 75 GÖRAN HÄGGLUND (kd) replik:
          </note>
          <note>
            Fru talman! Vi är överens om att man ska vara folkbokförd för
            att få vara med och rösta fram, eller mot, en ombildning av en
            hyresrätt till bostadsrätt. Vi kristdemokrater har sagt att de
            lägenheter som eventuellt bebos av personer som inte är folkbokförda
            på adressen ska räknas bort vid en beräkning av majoritetsförhållandena.
          </note>
          <note>
            Centern har i denna fråga hamnat på samma linje som Socialdemokraterna,
            Vänsterpartiet och Miljöpartiet, som gör att dessa personer förutsätts
            rösta nej.
          </note>
          <note>
            Vare sig de vill det eller inte förutsätts de rösta nej.
          </note>
          <note>
            Hur har, i all vänlighet, Centern kommit att landa på den positionen?
          </note>
          <note type="speaker">
            Anf. 76 RIGMOR STENMARK (c) replik:
          </note>
          <note>
            Fru talman! I all vänlighet skulle jag vilja att ordföranden
            i bostadsutskottet uppmanar till en större debatt inom bostadsutskottets
            väggar. Jag tror att vi skulle kunna lösa ganska många frågor
            och komma fram till ännu fler gemensamma ståndpunkter än vad vi
            har i dag.
          </note>
          <note>
            Jag tycker att det är bra med kravet på folkbokföring. Det beror
            på att jag har sett så många avigsidor där alla lägenheter i en
            bostadsrättsförening är andrahandsuthyrda. Vi måste på något vis
            våga vara ärliga och se verkligheten. Man äger inte sin bostadsrätt
            utan man ingår i en förening. Då är det viktigt att se till att
            alla som bor i den föreningen tar det stora ansvaret och är solidariska.
            Det är många kostnader som betalas gemensamt. Det är självklart
            att den som bara hyr har inte samma känsla för detta solidariska
            ansvar - jag kan närsomhelst flytta.
          </note>
          <note type="speaker">
            Anf. 77 GÖRAN HÄGGLUND (kd) replik:
          </note>
          <note>
            Fru talman! Mycket av detta kan jag hålla med om. Vi kan ta mitt
            exempel från mitt anförande om åtta lägenheter i ett hus, och
            tre av dem är tomma. Då kan hyresgästerna i de fem övriga lägenheterna
            rösta igenom en ombildning, och det är okej. Om dessa lägenheter
            bebos av personer som inte är folkbokförda på adressen - och dessa
            är för en ombildning - kan innehavarna av de åtta lägenheterna
            inte genomföra en ombildning. Det är en märklig slutsats av Centerpartiets
            resonemang. Man kastar ut barnet med badvattnet och försvårar
            i en del fall.
          </note>
          <note>
            Jag tror att vi hade kunnat lösa detta. Jag närde en förhoppning
            när vi skrev vår motion och förde resonemangen i utskottet, men
            där fanns en majoritet som tyckte att förslaget inte var värt
            att stödja. Till dem hörde, tyvärr, Rigmor Stenmark.
          </note>
          <note type="speaker">
            Anf. 78 RIGMOR STENMARK (c) replik:
          </note>
          <note>
            Fru talman! I Centerpartiets reservation 13 tar vi upp en annan
            ganska knepig historia. Hyresvärden eller bostadsrättsföreningen
            informerar ofta inte i samband med ombildning av ett hus till
            den ena eller den andra boendeformen. Det är ett problem med att
            informationen inte är tillräcklig. Det finns ingenting i lagen
            som säger att alla människor ska få del av våra tankar. Det finns
            ingen bestraffning. I det fallet hjälper det inte med vare sig
            två tredjedels majoritet eller enkel majoritet.
          </note>
          <note>
            Det finns många problem med den typen av bostäder i Sverige.
            Det finns många glädjeämnen. Jag bor själv i en bostadsrättsförening,
            så jag känner väl till både glädjeämnen och problem. Problemet
            i Sverige i dag är att det inte finns ägarlägenheter där man verkligen
            äger sin lägenhet, och det finns inte hyreslägenheter i den omfattning
            som behövs där människor verkligen hyr sina lägenheter. Då behöver
            inte problemen uppstå.
          </note>
          <note>
            Låt oss hjälpas åt att se till att få valfrihet i boendet.
          </note>
          <note type="speaker">
            Anf. 79 STEN LUNDSTRÖM (v) replik:
          </note>
          <note>
            Fru talman! Jag delar Rigmor Stenmarks uppfattning om det olyckliga
            i ockerhyror och överhyror.
          </note>
          <note>
            Problemet ligger inte i att vi inte ställer oss bakom reservationen.
            Vi tror snarare att den metod som
          </note>
          <note>
            Centern har valt att lyfta fram över huvud taget inte är möjlig.
            Jag tror att det är svårt att avkräva ideellt arbetande människor,
            som en bostadsrättsförenings styrelse består av, att ha den kontrollen
            över hyreskostnaderna.
          </note>
          <note>
            Det är viktigt att vi har en diskussion, och det är viktigt att
            stävja detta. Men den modell Rigmor
          </note>
          <note>
            Stenmark pekar på är inte den riktiga modellen.
          </note>
          <note>
            Fru talman! Jag blir lite nyfiken på en annan sak i
          </note>
          <note>
            Rigmor Stenmarks inlägg, nämligen priset på bostadsrätter. Nu
            tror jag inte att det är så enkelt att det är ockerhyrorna som
            sätter priset på bostadsrätter. Ett tag lät det som att Rigmor
            Stenmark funderade på att återinföra hembudsförfarandet på bostadsrätter.
            Att ta bort hembudsförfarandet och tillåta den fria prissättningen
            tror jag var den historiskt sett största otjänsten för bostadsrätten.
            Men om vi i grunden vill få ned priserna på bostadsrätterna måste
            vi börja bygga bostäder som folk har möjlighet att efterfråga.
            Då kommer priserna på bostadsrätter att sjunka. De kommer inte
            att sjunka för att vi lyckas komma åt ockerhyror. Det finns bara
            ett sätt, nämligen att se till att bygga i den omfattning att
            bristsituationen inte kvarstår.
          </note>
          <note>
            Det kommer alltid att finnas en brist i centrala
          </note>
          <note>
            Stockholm. Det skulle ha varit intressant med ett hembudsförfarande
            där. Men jag tror inte riktigt att det var det Rigmor Stenmark
            var ute efter.
          </note>
          <note type="speaker">
            Anf. 80 RIGMOR STENMARK (c) replik:
          </note>
          <note>
            Fru talman! När vi ska anta ett betänkande i kammaren för att
            rätta till vissa frågor rörande bostadsrättsföreningar, är det
            ärligt att peka på de problem som finns. Ockerpriser är ett verkligt
            problem, och det måste vi komma åt. Här hade vi haft en chans
            att göra någonting åt den biten, nämligen att se till att stävja
            ockerpriserna och se till att styrelser i bostadsrättsföreningar
            ges möjlighet att hojta till ordentligt.
          </note>
          <note>
            Jag delar helt uppfattningen att det ska byggas mer. Men vi ska
            inte tro att detta enbart är ett Stockholmsproblem. Vi ska inte
            prata bara Stockholm i den här salen. Det handlar faktiskt om
            problem i hela landet. Det är inte bara i storstadsregionerna
            som det saknas hyresrätter.
          </note>
          <note type="speaker">
            Anf. 81 STEN LUNDSTRÖM (v) replik:
          </note>
          <note>
            Fru talman! Det är alldeles riktigt att det inte bara är i Stockholm
            det är fantasipriser på bostadsrätter.
          </note>
          <note>
            Jag kan se till min egen lägenhet som under 70-talet var nere
            och vände på 40 000 kr och nu är uppe i en halv miljon. Det är
            inte rimligt att min lägenhet ska kosta en halv miljon. Det beror
            inte på hur jag har skött den utan på den allmänna standarden.
          </note>
          <note>
            Det finns ingen skillnad i utskottets skrivning. Vi är lika angelägna
            som Rigmor Stenmark att komma till rätta med ockerhyror. Med bostadsrätt
            finns en risk för bostadsrättsinnehavaren om denne inte har styrelsens
            tillstånd att hyra ut i andra hand. Han eller hon kan förlora
            nyttjanderätten av sin bostad. Det är den risk som finns. Har
            bostadsrättsföreningen godkänt en andrahandsupplåtelse misstänker
            jag att det har skett på goda grunder.
          </note>
          <note>
            Men att komma åt ockerhyror genom att begära att de ideellt arbetande
            i bostadsrättsföreningens styrelse ska agera hyrespolis är ett
            dåligt förslag. Men vi kan gemensamt försöka komma fram till andra
            förslag. Vi har pratat om lägenhetsregister för att mäta hur det
            ser ut. Det finns olika sätt att komma till rätta med ockerhyror
            både i hyresrätten och i bostadsrätten
          </note>
          <note>
            - och även i viss mån i det egna hemmet, som kan hyras ut till
            fantasipriser.
          </note>
          <note>
            Bruksvärdesprincipen bör gälla. Vi behöver tillsammans finna
            medel. Där tror jag inte på vad Rigmor Stenmark föreslår just
            nu.
          </note>
          <note type="speaker">
            Anf. 82 RIGMOR STENMARK (c) replik:
          </note>
          <note>
            Fru talman! Häromdagen kunde jag läsa att bostadsministern hade
            varit i Uppsala. Han anklagade kommunpolitikerna och såvitt jag
            förstår även oss andra som sysslar med bostadspolitik för att
            vara passiva när det gäller att ta fram förslag till hur man skulle
            se till att det byggdes fler bostäder.
          </note>
          <note>
            Jag undrar om det är så att det är Vänsterpartiet som driver
            Socialdemokraterna framför sig. I så fall skulle det vara intressant
            om Vänsterpartiet och Sten
          </note>
          <note>
            Lundström kunde bli ännu mer aktiva och se till att bostadsministern
            finns här i kammaren och resonerar med oss och att de förslag
            som vi lägger fram verkligen behandlas seriöst. Var är till exempel
            uppdraget om ägarlägenheter? Har ni stoppat det i skrivbordslådan,
            eller?
          </note>
          <note type="speaker">
            Anf. 83 HANS UNANDER (s):
          </note>
          <note>
            Fru talman! Låt mig börja med att yrka bifall till förslagen
            i bostadsutskottets betänkande och avslag på samtliga motioner
            och reservationer.
          </note>
          <note>
            Jag ska börja med att berätta om två kamrater till mig - vi kan
            kalla dem Lena och Peter.
          </note>
          <note>
            När Lena och Peter bodde kvar i Malung hade de inga problem med
            att få en bostad. Det var aldrig tal om att hyra i andra hand.
            Det är precis vad denna debatt handlar om. Den handlar om Lenas
            och Peters situation när de väljer att flytta till exempelvis
            Stockholm för att arbeta eller studera. Där råder det bostadsbrist
            och en i många fall osund andrahandsmarknad.
          </note>
          <note>
            Debatten handlar även om vilka regler som ska gälla vid ombildning
            av hyresrätter till bostadsrätter.
          </note>
          <note>
            De nuvarande reglerna när en bostadsrättsinnehavare vill hyra
            ut sin lägenhet i andra hand innebär att bostadsrättsföreningen
            ska lämna sitt samtycke. Detta är något som Folkpartiet motsätter
            sig i sin reservation. Man vill ersätta föreningens samtycke med
            informationsskyldighet för bostadsrättsinnehavaren.
          </note>
          <note>
            Om föreningen anser att uthyrningen är negativ för föreningen
            eller för de boende ska uthyrningen kunna prövas i hyresnämnden.
            Det kan uppfattas som behjärtansvärt av Folkpartiet att man vill
            underlätta för andrahandsuthyrning. Men jag vill påstå att den
            omvända ordning som Folkpartiet föreslår kan slå hårt mot många
            väl fungerande bostadsrättsstyrelser.
          </note>
          <note>
            Med uppluckrade regler för andrahandsuthyrning tror jag att antalet
            engagerade medlemmar i bostadsrättsföreningarna skulle minska
            kraftigt. Man skulle få se ett minskat intresse för boendet. Detta
            förslag innebär även att det skulle bli lättare att köpa en eller
            till och med flera bostadsrätter för att sedan hyra ut dem i andra
            hand.
          </note>
          <note>
            Även Moderaterna har i sin reservation föreslagit att bostadsrättsinnehavare
            ska ha en mer omfattande rätt till andrahandsuthyrning. De föreslår
            även att begreppet behjärtansvärda skäl ändras då det används
            även i hyreslagstiftningen. Att samma begrepp skulle komma att
            användas i både hyreslagen och bostadsrättslagen anser jag inte
            som ett problem - en åsikt som jag delar med Lagrådet vars uppgift
            är just att undersöka hur olika föreskrifter förhåller sig till
            varandra.
          </note>
          <note>
            Centerpartiet föreslår att bostadsrättsföreningar ska ges större
            skyldigheter och möjligheter att ingripa mot otillåtna andrahandsuthyrningar.
            Man menar att bostadsrättsföreningen ska ha ett ansvar för att
            inte oskäliga hyror tas ut. Att det finns andrahandsuthyrare som
            tar ut ockerhyror är förskräckligt. Den rådande lagstiftningen
            gör det möjligt att kräva tillbaka pengarna för överhyror två
            år tillbaka i tiden.
          </note>
          <note>
            Man kan glädjande konstatera att lagstiftningen fungerar väl.
            I bland annat Göteborgs-Posten kunde man den 11 augusti läsa att
            alltfler går till hyresnämnden för att kräva tillbaka pengar som
            de har betalt i ockerhyror och att de flesta får rätt.
          </note>
          <note>
            Jag vet inte om jag är så pigg på att bostadsrättsföreningarna
            ska få ett utökat ansvar att agera och kontrollera gentemot oskäliga
            andrahandshyror. Det skulle mycket väl kunna påverka grannsämjan
            negativt.
          </note>
          <note>
            Att ligga efter med en betalning är en personlig kris oberoende
            av om man bor i en bostadsrätt eller en hyresrätt. Det är viktigt
            att bostadsrättsföreningarna har skyldighet att kontakta socialnämnden
            när en bostadsrättsinnehavare har kommit i dröjsmål med sin årsavgift
            och därmed riskerar att mista rätten till sin bostad.
          </note>
          <note>
            Genom kravet på att man måste vara folkbokförd på fastigheten
            för att få räknas med i den kvalificerade majoritet som krävs
            för omvandling av hyresrätter säkerställs att det sker på de boendes
            villkor. Det gör även att man kan få en långsiktig och framgångsrik
            bostadsrättsförening med aktiva medlemmar som engagerar sig i
            sitt boende.
          </note>
          <note>
            Jag vill fråga Moderaterna och Folkpartiet som är negativa till
            detta förslag: Vilken framgång får en bostadsrättsförening om
            dess existens bygger på personer som endast planerar att bo tillfälligt
            i fastigheten under en kortare tid?
          </note>
          <note>
            Fru talman! Hur man ställer sig till en omvandling av en hyresrätt
            till bostadsrätt är för många en svår fråga. I tidningen Stockholms
            City av i går fanns det en artikel om Birgitta Lagerström som
            i över två år har varit hyresgäst hos sina grannar. Hon säger
            i artikeln: Det känns inte som mitt hem längre. Jag känner inte
            samma trygghet och glädje i mitt boende som under tiden när huset
            ägdes och förvaltades av Stockholmshem.
          </note>
          <note>
            De borgerliga partiernas förslag att det ska räcka med enkel
            majoritet för en ombildning skulle medföra att det blir ännu fler
            Birgitta Lagerström-fall. Jag tror att en förutsättning för att
            en ombildning ska bli lyckad är att inte nästan hälften av hyresgästerna
            motsätter sig en sådan. Men jag är inte villig att gå så långt
            som Vänsterpartiet som föreslår att det ska krävas absolut majoritet
            för en ombildning. Visst ska man eftersträva en enighet, men ett
            krav på absolut majoritet skulle innebära att enskilda personer
            skulle få alltför stor makt.
          </note>
          <note type="speaker">
            Anf. 84 GÖRAN HÄGGLUND (kd) replik:
          </note>
          <note>
            Fru talman! Socialdemokraterna anser att det är rimligt att samtliga
            som står bakom ett hyreskontrakt ska vara folkbokförda på adressen.
            Är inte samtliga bostadsrättshavare eller hyresgäster folkbokförda
            på adressen förutsätts de att rösta nej till en ombildning.
          </note>
          <note>
            Det här är väldigt konstigt. Det skäl som man anger är att man
            vill att medlemmarna ska vara aktiva. Om lägenheten hade varit
            tom hade de övriga hyresgästerna kunnat rösta igenom en ombildning.
            Men här förutsätts ett antal att rösta nej, och därmed försvåras
            ombildningen - detta trots att de kanske är positiva men av något
            skäl arbetar på en annan ort eller huvudsakligen befinner sig
            där samtidigt som de är innehavare av hyreskontraktet.
          </note>
          <note>
            Det känns märkligt att jag som kristdemokrat ska behöva säga
            det, men detta är ju en förbluffande otidsenlig syn på hushållen.
            Det är en konservatism som möjligen förvånar. Familjerna ser inte
            likadana ut och så vidare. Vi har hört det förr.
          </note>
          <note>
            Hur kan detta komma sig? Jag frågar mig vems intressen Socialdemokraterna
            företräder i det här sammanhanget. Ja, uppenbarligen är det inte
            de boendes. I vems intresse kan det ligga att en ombildning inte
            ska kunna ske ens om alla de boende är överens?
          </note>
          <note type="speaker">
            Anf. 85 HANS UNANDER (s) replik:
          </note>
          <note>
            Fru talman! I det här fallet företräder Birgitta Lagerström dem
            som hela tiden får känna av otryggheten att vara hyresgäst hos
            sina gamla grannar. Hon upplever det precis så som hon säger:
            Det känns inte längre som mitt hem.
          </note>
          <note>
            Det är klart att majoritetsreglerna har stor betydelse när man
            röstar igenom en ombildning. Jag tycker att det är fullt rimligt
            att ha de här kraven.
          </note>
          <note type="speaker">
            Anf. 86 GÖRAN HÄGGLUND (kd) replik:
          </note>
          <note>
            Fru talman! Om man vill se till att det alltid är hundra procents
            enighet om varje ombildning, borde
          </note>
          <note>
            Socialdemokraterna ansluta sig till Vänsterpartiets linje, som
            går ut på att en enda kan stoppa den stora majoriteten i omröstningar
            om ombildningar.
          </note>
          <note>
            Men Socialdemokraterna säger sig ju vara positiva till ombildningar
            om majoriteten är tillräckligt stor. Därför har man ändrat reglerna
            och gått från att hälften plus en räcker till att det nu ska vara
            kvalificerad majoritet. Och nu skruvar man åt det här systemet
            ytterligare genom att krångla till reglerna på det sätt som har
            beskrivits här i debatten. Effekterna blir ju uppenbart orimliga,
            som jag har beskrivit här i mina exempel tidigare. Om det finns
            åtta lägenheter och det i tre av dem bor personer som inte samtliga
            är hyresgäster, alltså de som har undertecknat kontraktet, och
            folkbokförda på adressen, så blir det i praktiken omöjligt med
            en ombildning, för även om de skulle vara positiva till en ombildning
            förutsätts de av någon mycket märklig anledning rösta nej.
          </note>
          <note>
            Jag kan dra parallellen som drogs tidigare här med folkomröstningen.
            I höst ska vi ha en folkomröstning om EMU. Vi tänker oss att Socialdemokraterna
            är positiva, vilket de är. Om man då skulle säga att alla som
            inte går till valurnorna i höst och röstar i frågan förutsätts
            rösta ja, kan var och en inse att det vore alldeles orimligt.
            Men varför ska det fungera på det här sättet när det gäller frågan
            om bostaden?
          </note>
          <note type="speaker">
            Anf. 87 HANS UNANDER (s) replik:
          </note>
          <note>
            Fru talman! Visst tycker vi att det är bra med kravet på kvalificerad
            majoritet för att ombilda. Vi tycker också att det är bra att
            det finns bostadsrättsföreningar. Men det finns väldigt många
            bostadsrättsföreningar i de flesta delar av landet redan i dag.
            Och vi tycker att det är bra att det finns olika former av boende,
            inte enbart bostadsrättsföreningar. Vi tycker att det också behövs
            hyresrätter och att det ska finnas bostadsrätter att hyra.
          </note>
          <note>
            På många ställen är det diskussioner om ombildningar, precis
            som i Östberga som någon har nämnt här tidigare i debatten. Det
            finns ju massvis med bostadsrätter att hyra i Östberga. Den boendeformen
            finns redan, så vad är problemet?
          </note>
          <note type="speaker">
            Anf. 88 RIGMOR STENMARK (c) replik:
          </note>
          <note>
            Fru talman! Det betänkande som vi just nu behandlar handlar bland
            annat om att förhindra förekomsten av ekonomiskt osunda bostadsföretag.
            Jag tycker att det också skulle kunna handla om den osunda bostadsmarknaden
            som vi har.
          </note>
          <note>
            Jag har fortfarande inte fått svar på vad som är skäligt att
            en bostadsrätt ska få kosta. Är det rimligt att en etta i Uppsala,
            en bostadsrätt, kostar 500 000?
          </note>
          <note>
            Ska en norrländska behöva betala 500 000 för att kunna studera
            i Uppsala?
          </note>
          <note type="speaker">
            Anf. 89 HANS UNANDER (s) replik:
          </note>
          <note>
            Fru talman! Jag delar uppfattningen att det är dyrt.
          </note>
          <note>
            Jag tycker också att det är hemskt att man ska ha sådana priser.
            Men i det här fallet är det ju en del av marknaden som är med
            och ser till att priserna går upp och ned med olika hastigheter.
          </note>
          <note>
            I den del av landet som jag kommer från kan
          </note>
          <note>
            Rigmor Stenmark få köpa hur många bostadsrätter hon vill för
            100 kr. Hon är välkommen till Malung.
          </note>
          <note type="speaker">
            Anf. 90 RIGMOR STENMARK (c) replik:
          </note>
          <note>
            Fru talman! Tack så mycket, men jag väljer
          </note>
          <note>
            Värmland emellanåt.
          </note>
          <note>
            När det gäller grannsämjan, som jag tyckte att det var riktigt
            skönt att Hans Unander berörde, vill jag bara säga att grannsämjan
            inte blir större av att människor hela tiden flyttar från en bostadsrättsförening,
            där det hela tiden är en omsättning, där man hela tiden ser att
            mäklarna på nytt har satt upp skylten
          </note>
          <note>
            "Till salu". Man tänker: Nu ska någon flytta igen.
          </note>
          <note>
            Vad kommer den bostadsrätten att kosta? Och så kikar man i tidningen.
            Jag kikade i tidningen i dag -
          </note>
          <note>
            100 kvadratmeter, 1,7 miljoner kronor!
          </note>
          <note>
            Vad tänker Socialdemokraterna göra åt den osunda bostadspolitiken
            i Sverige?
          </note>
          <note type="speaker">
            Anf. 91 HANS UNANDER (s) replik:
          </note>
          <note>
            Fru talman! Rigmor diskuterar detta med att människor flyttar,
            att det är oskäliga hyror och att det är dyrt att köpa bostadsrätter.
            Ja, det är det i vissa delar.
          </note>
          <note>
            Jag tycker, precis som du, att det är oskäligt att ta ut så hemskt
            mycket. Men hur mycket det kostar beror väldigt mycket på i vilken
            del av landet vi bor och hur stor tillgången är. Bostadsrätterna
            finns i många delar av landet. Framför allt i den del av landet
            som jag kommer från kan man köpa både bostadsrätter och hus väldigt
            billigt. Priset på en bostadsrätt styrs alltså väldigt mycket
            av i vilken del av landet den finns.
          </note>
          <note>
            Jag har uppfattningen att det fortfarande går att få tag i bostadsrätter
            att köpa och att det är oskäligt med så höga priser. Men de förslag
            som vi lägger fram i betänkandet är framför allt till för att
            vi ska få bukt med några av de här problemen.
          </note>
          <note>
            Den andra frågan kommer jag tyvärr inte ihåg.
          </note>
          <note type="speaker">
            Anf. 92 PETER DANIELSSON (m) replik:
          </note>
          <note>
            Fru talman! Först skulle jag bara som en liten parentes vilja
            säga att jag blev förvånad när Hans
          </note>
          <note>
            Unander hoppade på mig med anledning av andrahandsupplåtelsen,
            för i mitt inledningsanförande var det den enda punkten där jag
            berömde regeringens fina avvägning mellan bostadsrättshavarens
            särskilda intresse och föreningsintresset. Därför blev jag lite
            förvånad. Där får nog Hans Unander läsa lite bättre.
          </note>
          <note>
            Jag kan inte låta bli att återvända till förslaget om folkbokföringskravet.
            Förutom att det är orimligt, som Göran Hägglund har beskrivit
            här i debatten, är det ytterligare ett steg i försvårandet av
            ombildande till bostadsrätter. Och jag kan inte låta bli att återvända
            till Östbergaexemplet.
          </note>
          <note>
            I repliksskiftet mellan mig och Sten Lundström framkom det att
            det var just ägandet som det var fel på, det vill säga att för
            v var det problematiskt med ägandet men okej med kooperativ hyresrätt.
            Problemet är bara att ute i Östberga är det till bostadsrätter
            man vill omvandla lägenheterna och inte till kooperativa hyresrätter.
            Det är ägandet som man vill betona. Det är själva investeringen
            och möjligheten att börja en bostadssocial resa som de boende
            där är intresserade av. Man vill kunna investera också i sitt
            boende.
          </note>
          <note>
            Min fråga till Hans Unander, fru talman, är: Av vilken anledning
            är det som Socialdemokraterna motarbetar ombildningarna så ihärdigt?
          </note>
          <note type="speaker">
            Anf. 93 HANS UNANDER (s) replik:
          </note>
          <note>
            Fru talman! Jag är glad att Peter Danielsson tog upp just det
            här med Östberga. Jag tycker att det är ett typexempel på hur
            ni från Moderaterna ser på det här med ombildning. Ni ser det
            så att om de personer som bor i de här hyresrätterna vill ombilda
            till bostadsrättsföreningar tycker ni att det är positivt, medan
            det i grannkvarteren redan finns massvis av bostadsrätter att
            köpa.
          </note>
          <note>
            Problemet för Stockholmsområdet, om jag har förstått det rätt,
            är att antalet hyresrättslägenheter behöver öka mycket mer, inte
            antalet bostadsrätter.
          </note>
          <note>
            Bostadsrätter finns det att få. Jag skulle gärna vilja ställa
            frågan: Hur ser Peter på det här med att fixa till mer hyresätter?
          </note>
          <note type="speaker">
            Anf. 94 PETER DANIELSSON (m) replik:
          </note>
          <note>
            Fru talman! Då kan jag konstatera att Hans Unander som politiker
            anser att det finns tillräckligt med bostadsrätter därute, och
            därför ska man inte låta de här 1 171 boende, som verkligen vill
            ta steget in i enskilt ägande, få göra det. Jag kan också konstatera
            att detta är oerhört tråkigt. Jag tror inte att vi har råd att
            förlora alla de möjligheter och all den kraft som finns i de här
            människornas vilja att ta ansvar just för sitt boende och sitt
            bostadsområde.
          </note>
          <note>
            Jag tänkte att jag skulle citera Svenska Dagbladet, där två av
            de invandrare som bor där uttalar sig: "För mig som invandrare
            är det ett viktigt steg, som att man har blivit lite mer stadig."
            En annan säger att det
          </note>
          <note>
            "blir tryggare när man äger tillsammans och kan göra saker gemensamt
            i området".
          </note>
          <note>
            Min fråga till Hans Unander är då återigen: Kan du inte på något
            sätt se att det ligger i allas vårt intresse att just dra nytta
            av de egnahemsrörelsekrafter som finns i Östberga? Varför vill
            du förneka de här nästan 1 200 hyresgästerna att ta det här ansvaret
            och få utveckla sitt bostadsområde?
          </note>
          <note type="speaker">
            Anf. 95 HANS UNANDER (s) replik:
          </note>
          <note>
            Fru talman! Det första jag vill säga är att Hans
          </note>
          <note>
            Unander nekar ingen. Vi stöder ju ett förslag som innebär att
            om det finns en kvalificerad majoritet för att göra de här ombildningarna
            så är vi för det. Vill de hyresgäster som finns i Östberga bilda
            en sådan här förening så ställer vi upp på det. Det är inget motsägelsefullt
            när det gäller den frågan.
          </note>
          <note>
            Om det är en minoritet som är intresserad av bostadsrätter i
            Östberga är det ju, som vi föreslår i det här betänkandet, så
            att det är en kvalificerad majoritet som ska gälla för ombildning.
            Men då har man ju, om man har för många mot sig och inte alla
            i huset vill att det ska ombildas, möjligheten att söka sig till
            ett näraliggande område och köpa en bostadsrätt.
          </note>
          <note type="speaker">
            Anf. 96 LARS TYSKLIND (fp) replik:
          </note>
          <note>
            Fru talman! Hans Unander tar upp det förslag som
          </note>
          <note>
            Folkpartiet hade kring lättnader för andrahandsuthyrning och
            beskriver det som om det vore ett fullständigt regellöst samhälle
            som då skulle inträda. Vi kan faktiskt se att i utskottets skrivning
            vidgar man också rättigheten att hyra ut i andra hand. Vad vi
            här tar upp gäller snarare var initiativet ska ligga. Det är ändå
            den enskilde bostadsrättsinnehavaren som har rättigheten från
            början. Då är det föreningen, som i det här fallet torde vara
            den starkare parten, som bevisbördan flyttas till.
          </note>
          <note>
            Sedan finns det naturligtvis fortfarande med att man ska upprätthålla
            sina skyldigheter till föreningen och så vidare. Skillnaden har
            snarare med själva tillståndsgivningen att göra. Läser man majoritetsskrivningen
            går det här ut på att man ska vidga rätten och att det ändå ska
            finnas beaktningsvärda skäl om man ska vägra.
          </note>
          <note type="speaker">
            Anf. 97 HANS UNANDER (s) replik:
          </note>
          <note>
            Fru talman! Jo, så är det. Vi vill ju i betänkandet att det ska
            finnas möjligheter att hyra ut i andra hand.
          </note>
          <note>
            Men samtidigt vill vi också begränsa detta. Vår uppfattning är
            att vi ser på det här med andrahandsuthyrning på så vis att vi
            inte vill att det blir för mycket andrahandsuthyrning där inte
            folk är bokförda på fastigheten.
          </note>
          <note type="speaker">
            Anf. 98 LARS TYSKLIND (fp) replik:
          </note>
          <note>
            Fru talman! Vi har diskuterat det här med Östberga som ett exempel
            i både det ena och det andra sammanhanget, och det är väl bra.
            Det har till och med haft olika namn här i dag. Där finns det
            en majoritet som vill ha en omvandling, men där finns det också
            en annan problematik som visar vilket regelverk som finns inom
            hela bostadssektorn. Det räcker inte bara att de uppfyller alla
            krav i bostadsrättslagen.
          </note>
          <note>
            Då ska det ändå finnas tillräcklig grund med tanke på bruksvärdesprincipen
            och så vidare. Det är väl snarare där som Östberga har blivit
            stoppade om jag inte har fel. Det är Länsstyrelsen som ska ge
            tillstånd för en försäljning av huset.
          </note>
          <note type="speaker">
            Anf. 99 HANS UNANDER (s) replik:
          </note>
          <note>
            Fru talman! Det är nog helt riktigt.
          </note>
          <note type="speaker">
            Anf. 100 STEN LUNDSTRÖM (v) replik:
          </note>
          <note>
            Fru talman! Jag vill först passa på att be Östbergaborna om ursäkt
            för att jag råkade kalla säga
          </note>
          <note>
            "Öståkra" i debatten. Det var inte alls min mening.
          </note>
          <note>
            Jag skulle vilja fråga Hans Unander om en sak. Vi hade en reservation
            som vi yrkade bifall till. Jag fick inget riktigt svar från Hans
            Unander på detta. I betänkandet står det: "Utskottet har när det
            gäller frågan om straffavgifter vid dröjsmål med hyra intagit
            den ståndpunkten att det i vart fall inte bör komma i fråga att
            ersätta dagens sanktionssystem med straffavgifter eftersom det
            ofta rör sig om hyresgäster med dålig ekonomi." Det här skulle
            inte vara bra för hyresgästerna.
          </note>
          <note>
            Dagens sanktionssystem är alltså vräkning. Jag skulle vilja ställa
            en mycket rak fråga till Hans Unander: Tycker Hans Unander att
            det är bättre att vräka folk än att se till att de får betala
            de kostnader som de åsamkar genom att inte betala in i tid?
          </note>
          <note>
            Sedan har jag ytterligare en fråga. Den här debatten har faktiskt
            varit ganska spännande. I vårt parti har vi diskuterat ganska
            mycket omkring hembudsförfarande i bostadsrätter. Nu har vi uppenbarligen
            fått en förespråkare för ett återinförande av hembudsförfarandet
            i Centerpartiet. Jag skulle inte ha något emot att vi satte oss
            ned och diskuterade det. Är socialdemokratin, precis som Centern,
            beredd att diskutera ett återinförande av hembudsförfarandet?
          </note>
          <note type="speaker">
            Anf. 101 HANS UNANDER (s) replik:
          </note>
          <note>
            Fru talman! När det gäller hembud vill jag nog återkomma. Den
            frågan är jag lite osäker på. Men det kan vi göra vid något annat
            tillfälle, kanske utanför den här salen.
          </note>
          <note>
            Nu tappade jag tråden totalt. Du får ursäkta, jag svarar nästa
            varv.
          </note>
          <note type="speaker">
            Anf. 102 STEN LUNDSTRÖM (v) replik:
          </note>
          <note>
            Fru talman! Det är helt okej. Problemet är att jag då inte kan
            hoppa på en gång till så att säga. Min fråga var helt enkelt om
            Hans Unander tycker att det är mer rimligt att vräka folk än att
            eventuellt människor som har dröjt med att betala in hyran får
            betala de kostnader som det innebär för bostadsrättsföreningen
            eller för fastighetsägaren? Tycker han att det resonemanget över
            huvud taget bär någon form av relevans? Det måste ju ändå vara
            en tuffare åtgärd att bli vräkt, eller?
          </note>
          <note type="speaker">
            Anf. 103 HANS UNANDER (s) replik:
          </note>
          <note>
            Fru talman! Det är ju aldrig roligt när någon blir vräkt. Vår
            förhoppning är i längden att ingen ska behöva bli vräkt. Men tyvärr
            är det ju också så att vi på något sätt måste stå för de utgifter
            som vi tillskansas på olika sätt. Det förslag som Vänsterpartiet
            har om straffavgifter ställer jag mig mycket tveksam till.
          </note>
          <note>
            Jag tror att det bara kommer att bli som en rullande snöboll,
            att man kommer att dra på sig mer och mer utgifter, och till slut
            hamnar man i en väldigt hemsk karusell. Sedan är det ju illa om
            man hamnar i ett läge där man blir vräkt. Jag tycker inte om det
            heller. Det är två onda ting, men jag tror ändå att det här kan
            vara bra.
          </note>
          <note>
            Sedan har det ju också att göra med om bostadsrättsföreningen,
            som fallet är med många bostadsrättsföreningar där jag kommer
            ifrån, kanske har en dålig ekonomi, har hamnat i onåd och har
            massvis av egna räkningar som ska betalas. Då finns det ju en
            risk för att man drar med sig hela gänget. Därför kan jag tycka
            att våra förslag är mer rimliga.
          </note>
          <note>
            Anf. 104 HELENA HILLAR ROSEN-
          </note>
          <note type="speaker">
            QVIST (mp):
          </note>
          <note>
            Fru talman! Jag har med stort intresse tagit del av debatten
            som har förevarit. Nu kommer jag sist, och det beror på att jag
            inte har några reservationer i det här betänkandet. Det beror
            i sin tur på att vi i Miljöpartiet har ställt oss bakom det här
            förslaget. Vi har jobbat fram det tillsammans. På det stora hela
            taget är det bra, och om vi när det har gått en tid ser att det
            behöver göras ytterligare justeringar antar jag att vi har möjlighet
            att återkomma. Vi har till och med nämnt det i betänkandet.
          </note>
          <note>
            Inget är någonsin färdigt i de här frågorna. Tiden visar också
            hur saker och ting verkligen har förändrats. Vi har hört hur priserna
            på bostadsrätter har pendlat från 40 000 kr till en halv miljon
            på några år.
          </note>
          <note>
            Det är ju så det är.
          </note>
          <note>
            Miljöpartiet de gröna är väldigt starka motståndare till spekulation
            i boendet. Nu verkar, som tur är, trenden vara bruten. Det är
            inte riktigt sådan hausse på marknaden längre. Man ser att en
            del bostadsrättspriser har stagnerat. Man kan följa det. Det är
            bara att slå upp en dagstidning så ser man att det finns ett otroligt
            stort utbud av bostadsrätter. Det som fattas är hyresrätter. Det
            berör de grupper som jag ömmar särskilt för: ungdomar, nytillträdande
            på bostadsmarknaden och människor i på olika sätt utsatta positioner
            som inte har möjlighet att delta i spelet på bostadsmarknaden.
            Det är inte bra.
          </note>
          <note>
            Bostaden är inte vilken vara som helst. Bor gör vi alltid. Andra
            delar av välfärden tar vi del av i olika omfattning vid olika
            tider i livet, men bor gör vi alltid. Alla har inte någonstans
            att bo, men vi har alla ett behov av en bostad.
          </note>
          <note>
            Därför tycker jag att Kristdemokraternas fokusering på att det
            finns tre tomma lägenheter i en fastighet om åtta lägenheter är
            konstig. Då är det något som är fel. Finns det tre tomma lägenheter
            behöver vi förmodligen en bostadsanvisningslag, för då har de
            tomma lägenheterna inte kommit ut till dem som behöver. Har Göran
            Hägglund har flera sådana exempel? Det vore bra om de 70 000 som
            står i bostadskö i
          </note>
          <note>
            Stockholm får tillgång till dessa lägenheter.
          </note>
          <note>
            Vi i Miljöpartiet förespråkar för övrigt en bo- och brukarplikt.
            Det är anledningen till att vi ställer oss bakom kravet på folkbokföring.
            Det finns alldeles för många avigsidor på den här marknaden. Vi
            ser ibland bara de goda, positiva sakerna, men Rigmor Stenmark
            har väldigt förtjänstfullt tagit fram de riktiga avigsidorna,
            de riktigt fula sakerna på marknaden. Nu för tiden finns det hyresockrare.
          </note>
          <note>
            En sak som vi i utskottet har förändrat i förhållande till regeringens
            proposition gäller den anmälan som ska göras till socialnämnden.
            Jag är själv socialarbetare, och jag tycker att allt man kan göra
            för att förekomma en sådan situation - att en familj ställs på
            gatan - måste göras. I det här fallet medverkar föreningen till
            en vräkning - man kan kanske inte säga
          </note>
          <note>
            "medskyldig", men föreningen medverkar. Det är ett aktivt ställningstagande
            av föreningen, som i det fallet liknar en övrig fastighetsägare.
          </note>
          <note>
            I utskottsbetänkandet finns en väldigt fin formulering som jag
            ska läsa upp. Det är ett par meningar i betänkandet: "Det är utskottets
            mening att lagstiftaren skall utgå från att socialnämnden kan
            förväntas vidta verkningsfulla åtgärder och att det är av betydelse
            om nämnden görs uppmärksam på att någon ställs inför ett hot om
            vräkning. Hänsynen till barn gör sig gällande med avsevärd styrka."
            Det tycker jag är så vackert.
          </note>
          <note type="speaker">
            Anf. 105 RIGMOR STENMARK (c) replik:
          </note>
          <note>
            Fru talman! Jag tycker att den regionala obalansen i Sverige
            framkom mycket tydligt i replikskiftet mellan Socialdemokraternas
            Hans Unander och mig. Vi fick klart för oss att en bostadsrätt
            i Dalarna kostar ungefär 100 000 kr medan den i storstadsregionerna
            går på uppåt en miljon. Jag undrar: Diskuterar ni inte den här
            situationen er emellan - socialdemokrater, vänsterpartister och
            miljöpartister? Har bostadsministern möjligen rätt när han säger
            att bostadspolitiker är passiva?
          </note>
          <note>
            Anf. 106 HELENA HILLAR ROSEN-
          </note>
          <note type="speaker">
            QVIST (mp) replik:
          </note>
          <note>
            Fru talman! Jag kan bara instämma. De här motsättningarna ser
            jag som kommer från Ödeshög. Det är inte tal om att man skulle
            betala en och en halv miljon för en bostadsrätt i Ödeshög. Jag
            håller helt med.
          </note>
          <note>
            Jag vet inte i vilken utsträckning vi bostadspolitiker har möjlighet
            att påverka detta. Det kan vi ha i och med att vi har hand om
            samhällsplaneringen. I
          </note>
          <note>
            utskottet har vi hand om en viss del av samhällsplaneringen.
            Men vi måste inse begränsningen i vår möjlighet att utöva inflytande
            på var folk ska bo. Jag vill absolut inte ha den bostadsmarknad
            som vi har. Jag anser faktiskt att det är det som är felet: spekulationen
            i boendet. Jag tror att man kan komma till rätta med det genom
            att öka utbudet av hyresrätter. Då gäller det naturligtvis att
            motverka ombildning.
          </note>
          <note type="speaker">
            Anf. 107 RIGMOR STENMARK (c) replik:
          </note>
          <note>
            Fru talman! Om Helena Hillar Rosenqvist på allvar håller med
            Centerpartiet om att det måste vidtas åtgärder på det här området,
            kommer hon då att yrka bifall till vår reservation? Här skulle
            vi kunna göra någonting mot detta med ockerpriser. Ni kan ju inte
            bara stå och säga att Rigmor har rätt utan att göra någonting.
            Vad gör ni själva? Jag har inte sett något konkret förslag från
            er för att komma till rätta med ockerpriser på bostadsrätter.
            Det vi diskuterar just nu handlar om bostadsrätter.
          </note>
          <note>
            Anf. 108 HELENA HILLAR ROSEN-
          </note>
          <note type="speaker">
            QVIST (mp) replik:
          </note>
          <note>
            Fru talman! Det är alldeles riktigt, men jag vill undvika att
            vi ska framstå som några gröna khmerer som talar om för folk hur
            man ska göra. Jag önskar att vi bostadspolitiker hade mer samsyn
            över blocken och att vi så långt det går försöker att förhindra
            ombildningarna. Jag tycker att vi har kommit ganska rätt.
          </note>
          <note>
            Som jag säger är trenden i viss mån bruten.
          </note>
          <note type="speaker">
            Anf. 109 GÖRAN HÄGGLUND (kd) replik:
          </note>
          <note>
            Fru talman! Det finns tillräckligt med bostadsrätter, säger Helena
            Hillar Rosenqvist. Det tror jag är fel. Det är bara att titta
            på prisbilden. Ni har precis försökt överträffa varandra när det
            gäller att häpna över de priser som gäller i Stockholmsområdet.
            Det visar att efterfrågan är betydligt större än utbudet. Då drivs
            priserna upp till sådana orimliga nivåer.
          </note>
          <note>
            Jag håller med om att det inte finns tillräckligt med hyreslägenheter.
            Självklart är det så. Där har vi under en lång följd av år haft
            en situation med otillräckligt byggande till följd av att vi har
            fört en mycket passiv politik. Ansvaret för det delas mellan Helena
            Hillar Rosenqvists parti, Socialdemokraterna och
          </note>
          <note>
            Vänsterpartiet, som har styrt det här landet under ganska många
            år.
          </note>
          <note>
            Det exempel jag framhöll tog jag inte upp bara för nöjes skull.
            Jag tycker att de lagar som stiftas i Sveriges riksdag - och där
            hoppas jag att jag har Helena
          </note>
          <note>
            Hillar Rosenqvist med mig - ska vara skrivna på ett sådant sätt
            att de går att tillämpa, får rimliga konsekvenser och kan få stöd
            hos medborgarna. I det här fallet har jag pekat på vilka konsekvenser
            den här lagstiftningen kan få och vilka orimliga effekter som
            uppkommer. Om Helena Hillar Rosenqvist är beredd att försvara
            lagstiftningen utifrån det konkreta exemplet är jag något förvånad.
            Stiftar vi här lagar som är rimliga?
          </note>
          <note>
            Utifrån det exempel som jag har gett vill jag fråga
          </note>
          <note>
            Helena Hillar Rosenqvist:
          </note>
          <note>
            Är detta rimliga konsekvenser? Jag kan redogöra för exemplet
            en gång till om det var oklart. Men ger detta rimliga konsekvenser?
          </note>
          <note>
            Anf. 110 HELENA HILLAR ROSEN-
          </note>
          <note type="speaker">
            QVIST (mp) replik:
          </note>
          <note>
            Fru talman! Jag tror inte att man kan se alla konsekvenser, och
            jag är osäker på om ens Göran Hägglund vet hur många möjligheter
            det finns att kringgå tanken bakom idén med ombildning, nämligen
            att de som bor i ett hus ska ha möjlighet att gemensamt förvalta
            och ha mer inflytande över sitt boende och så vidare som är positivt.
            Men vi har sett väldigt många avigsidor av dessa ombildningar.
            Man har på väldigt fula sätt gått in och köpt upp hus. Jag ser
            en väldigt stor risk med detta.
          </note>
          <note>
            Göran Hägglund får faktiskt ursäkta mig, men jag ser andra baksidor
            av detta. Jag vet att du har ett väldigt vällovligt syfte med
            detta. Och jag kan också inse att människor vill äga och förvalta
            sin bostad. Vi är helt överens om det. Men jag ser faktiskt även
            problemet med att det finns tomma lägenheter eftersom man även
            kan manipulera detta. Det finns hur många sätt som helst att kringgå
            dessa bestämmelser.
          </note>
          <note>
            Hur mycket vi lagstiftare än försöker att göra det bästa vi kan
            är det förfärligt mycket fula grejer i den här branschen.
          </note>
          <note type="speaker">
            Anf. 111 GÖRAN HÄGGLUND (kd) replik:
          </note>
          <note>
            Fru talman! Jag gör ingalunda anspråk på att kunna genomskåda
            alla konsekvenser av den lagstiftning som vi förväntas besluta
            om här i dag. Men jag har ändå vid behandlingen av detta ärende
            upptäckt saker och ting som jag tycker är uppenbart orimliga och
            som jag har försökt påtala i motioner som utskottet har behandlat.
            Det innebär att om det i denna fastighet med åtta lägenheter skulle
            finnas tre tomma lägenheter kan de fem övriga rösta igenom en
            ombildning. Om det däremot skulle vara så att de tre lägenheterna
            som i det här fallet inte är tomma utan i stället bebos av personer
            där alla kontraktshavare inte är folkbokförda på adressen går
            det inte att genomföra ombildningen ens om alla skulle vara överens
            om det.
          </note>
          <note>
            Denna orimlighet hade jag hoppats att fler skulle inse, inte
            minst eftersom vi påtalade den, och att vi skulle kunna rätta
            till det hela. Då hade vi kunna få en bredare enighet om det här.
          </note>
          <note>
            Jag hackar inte på detta för att jag tycker att det är roligt
            utan helt enkelt för att jag vill ha en lagstiftning som är bättre.
          </note>
          <note>
            Anf. 112 HELENA HILLAR ROSEN-
          </note>
          <note type="speaker">
            QVIST (mp) replik:
          </note>
          <note>
            Fru talman! Jag förstår precis vad Göran Hägglund menar, och
            jag tycker kanske inte ens att det är bra att man kan göra en
            omvandling om det finns tre tomma lägenheter. Det kan vi verkligen
            diskutera.
          </note>
          <note>
            Det är sådana saker som vi faktiskt får utvärdera för att se
            om det finns ytterligare saker som man behöver fila på i den här
            lagstiftningen.
          </note>
          <note>
            Det finns en sak som jag tycker att man kan göra om det är en
            fastighet med åtta lägenheter och om det är tre lägenheter i vilka
            innehavarna inte är folkbokförda. Anledningen till att de kan
            ha kvar sin lägenhet är att de tillfälligt inte har möjlighet
            att bo där. Det kan mycket väl vara så att de behöver studera
            eller jobba på annan ort och så vidare. I så fall tycker jag att
            man kan vänta tills dessa tre har kommit hem. Den grupp som anmäler
            att den vill göra en omvandling kan vänta tills dessa tre har
            kommit tillbaka. Det kanske de gör om ett år om man har denna
            rimliga tid för hur länge man kan vara borta från sin lägenhet.
          </note>
          <note>
            Vi i Miljöpartiet tycker i andra sammanhang att det är viktigt
            med bo- och brukarplikten, och det kan gälla också i detta fall.
          </note>
          <note type="speaker">
            Anf. 113 STEN LUNDSTRÖM (v) replik:
          </note>
          <note>
            Fru talman! Helena Hillar Rosenqvist inledde sitt anförande med
            att säga att hon står bakom betänkandet och därför inte hade några
            reservationer. Det är inte särskilt underligt.
          </note>
          <note>
            Jag ska kortfattat förklara, kanske lite bättre än jag gjorde
            för Hans Unander, vad upprepade försenade inbetalningar betyder.
            Att man blir vräkt på grund av att man inte betalar sin hyra är
            en sak. Men att man kan bli vräkt på grund av att man betalar
            hyran för sent ett antal gånger tycker jag är något helt annat.
          </note>
          <note>
            Det är det som är upprepade försenade hyresinbetalningar.
          </note>
          <note>
            Delar Helena Hillar Rosenqvist verkligen det som står i utskottsmajoritetens
            text, att det är rimligare med detta sanktionssystem, det vill
            säga vräkning, än att den hyresgäst som ett antal gånger, det
            räcker faktiskt med två gånger för att det ska vara upprepade,
            inte betalar sin hyra i tid faktiskt får betala de kostnader som
            de åsamkar genom att inte betala hyran i tid? Är det en rimligare
            åtgärd att vräka människor än att se till att de betalar de kostnader
            som de har åsamkat bostadsrättsföreningen eller hyresföretagen?
            Är det rimligt över huvud taget att människor blir vräkta trots
            att de faktiskt har gjort rätt för sig och betalt sin hyra?
          </note>
          <note>
            Anf. 114 HELENA HILLAR ROSEN-
          </note>
          <note type="speaker">
            QVIST (mp) replik:
          </note>
          <note>
            Fru talman! Jag kom ju sist här och har därför haft möjlighet
            att fundera på den här frågan eftersom jag förstod att jag skulle
            få den eftersom alla andra har fått den. Jag kan inte riktigt
            se motsättningen här mellan vräkning och straffavgift. Såvitt
            jag förstår tycker till och med Sten Lundström att båda dessa
            åtgärder kan vidtas i fråga om en och samma person eftersom ni
            såvitt jag förstår i sista änden inte heller motsätter er vräkning.
            Jag tycker att det är fruktansvärt obehagligt om man är tvungen
            att vräka människor. Det var också därför som vi enades om att
            vi skulle skärpa propositionstexten lite grann och utskottsbetänkandet
            fick ett lite annorlunda utseende.
          </note>
          <note>
            Om det är en person som har svårighet att betala hyran kan jag
            inte se på vilket sätt det skulle hjälpa denna person om man lade
            på straffavgifter. Jag tycker inte om den modellen.
          </note>
          <note type="speaker">
            Anf. 115 STEN LUNDSTRÖM (v) replik:
          </note>
          <note>
            Fru talman! Det märkliga är att vi i vår reservation ganska tydligt
            uttrycker att detta inte ska ligga som grund för uppsägning eller
            vräkning över huvud taget.
          </note>
          <note>
            Det var utgångspunkten både när det gäller hyreslagstiftningen
            och när det gäller den nya lagstiftningen för bostadsrätter. Upprepade
            försenade inbetalningar ska inte kunna leda till uppsägning eller
            vräkning.
          </note>
          <note>
            Har man gjort rätt för sig och betalt sin hyra ska man naturligtvis
            ha rätt att bo kvar. Det är vår utgångspunkt. För att detta ska
            vara möjligt och för att det inte ska bli för dyrt för fastighetsägaren
            och för eventuella bostadsrättsföreningar måste den som inte betalar
            in sin hyra i tid utan ständigt måste ha en påminnelse eller två
            också betalar kostnaden som det innebär att skicka nya hyresinbetalningslappar
            och så vidare. Detta är vi fullständigt överens om, även i
          </note>
          <note>
            Hemlösekommittén, som en ganska rimligt åtgärd för att förhindra
            vräkningar.
          </note>
          <note>
            Om man inte betalar hyran alls ser vi också problem, och då innebär
            det nog tyvärr att man måste avhysa denna person. Men i det här
            fallet handlar det om människor som betalar sin hyra men som åtminstone
            ett par gånger har betalt hyran för sent.
          </note>
          <note>
            Det är alltså en feltolkning. Detta ska inte vara en grund för
            vräkning över huvud taget.
          </note>
          <note>
            Anf. 116 HELENA HILLAR ROSEN-
          </note>
          <note type="speaker">
            QVIST (mp) replik:
          </note>
          <note>
            Fru talman! Utmärkt. Jag antar att syftet är gott att lägga på
            en straffavgift, nämligen för att man tycker att det kan innebära
            en påtryckning på den enskilda bostadsrättsinnehavaren att göra
            detta. Men det är det som jag ifrågasätter. Men det kan också
            vara en sådan sak som man får utvärdera. Och vi har enats om att
            vi ska följa detta, och det har vi möjlighet att göra åtminstone
            under denna mandatperiod.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 11 §.)
          </note>
          <note>
            9 § Östersjön som särskilt känsligt havsområde
          </note>
          <note>
            Föredrogs miljö- och jordbruksutskottets betänkande
          </note>
          <note>
            2002/03:MJU6
          </note>
          <note>
            Östersjön som särskilt känsligt havsområde.
          </note>
          <note type="speaker">
            Anf. 117 ALF ERIKSSON (s):
          </note>
          <note>
            Fru talman! Vi går över från bostäder till vattnet i
          </note>
          <note>
            Östersjön och Östersjöns miljö.
          </note>
          <note>
            Detta betänkande handlar om att få Östersjön klassat som ett
            särskilt miljökänsligt område. Det bygger på motioner från samtliga
            riksdagspartier som lämnades in under den allmänna motionstiden.
          </note>
          <note>
            Med anledning av Prestiges förlisning utanför den spanska kusten
            fann utskottet det angeläget att behandla dessa motioner redan
            under hösten. Även trafikutskottet har yttrat sig om dem.
          </note>
          <note>
            Östersjön är världens största bräckvattenhav. Det är redan ett
            svårt stört och hotat hav med många öar, grunda och svårnavigerade
            passager, långsam omsättning av vatten och en lång isperiod. Övergödning
            och föroreningar från 85 miljoner människor som bor runtomkring
            Östersjön bidrar till problematiken.
          </note>
          <note>
            Risken är stor att svenska kustområden och vikar gror igen inom
            15-20 år, med allvarliga ekonomiska och sociala konsekvenser för
            kustbefolkning, turistnäring med mera.
          </note>
          <note>
            Varje år transporteras ungefär 80 miljoner ton olja och 550 miljoner
            ton gods på Östersjön. Dessa transporter lär öka under de kommande
            åren. Om drygt tio år, 2015, beräknas godset ha ökat med 300 %
            och oljetransporterna med 40 %. En bidragande orsak är utbyggnaden
            av oljeterminaler såväl i Ryssland som i de baltiska staterna.
            Varje år sker ungefär 350 oljeutsläpp i Östersjön. I genomsnitt
            kan man räkna med att varje sådant oljeutsläpp innehåller 3 000-5
            000 liter olja.
          </note>
          <note>
            Vad vill vi då göra för att skydda Östersjön och våra hav i övrigt?
            Vi har antagit miljökvalitetsmål om ett hav i balans och en levande
            skärgård. Vi vill naturligtvis att utsläpp av alla gifter ska
            bort. Närsalterna måste ned till en nivå som vattnet tål. Sjöfarten
            ska utövas med säkra fartyg och i säkra leder för den händelse
            att olyckan skulle vara framme. Det ska bedrivas ett ansvarsfullt
            fiske för att fiskebestånden ska kunna värnas. Listan kan göras
            längre.
          </note>
          <note>
            Detta betänkande handlar om att få Östersjön klassad som ett
            särskilt miljökänsligt område. För en sådan klassning ska ansökan
            göras hos den internationella sjöfartsorganisationen IMO, som
            är ett FN-
          </note>
          <note>
            organ. Ansökningen ska motiveras med att området i fråga är speciellt
            känsligt för miljöstörningar och att det är unikt.
          </note>
          <note>
            Det står naturligtvis varje land fritt att göra en ansökan för
            sina vatten, men för att nå resultat borde naturligtvis alla länder
            runt Östersjön lämna in en ansökan som gäller hela havsområdet.
            Regeringens linje har varit att man via Helsingforskommissionen,
          </note>
          <note>
            Helcom, ska lämna in en gemensam ansökan. Oavsett om ett land
            går fram enskilt eller tillsammans med andra ska i slutändan ansökan
            godkännas av IMO, som alla de berörda länderna är anslutna till.
          </note>
          <note>
            Utskottet föreslår nu regeringen att svenskt vatten så snart
            som möjligt ska bli klassat som ett särskilt miljökänsligt område
            i Östersjön. Regeringen har redan gett uppdrag till Sjöfartsverket
            att förbereda en sådan ansökan. Detta är ett första steg, som
            inte leder till några regler för sjöfart och så vidare, utan sådana
            kommer i nästa steg, när området väl är klassat, men det innebär
            en markering av att området är miljökänsligt, särskilt för föroreningar.
          </note>
          <note>
            För att ett litet land som Sverige ska kunna påverka de stora
            miljöfrågorna är det nödvändigt med ett brett internationellt
            engagemang. Man kan lite skämtsamt säga att stormaktstiden nu
            är över för länge sedan och att den enda vägen går via överenskommelser
            inom FN eller EU eller via andra mellanstatliga överenskommelser.
            Här har även riksdagen en roll i sina internationella kontakter.
            Väl underbyggda förslag väcker gehör också i andra länder. I dessa
            frågor har vi alla ett ansvar att förtroendefullt driva de övergripande
            miljöpolitiska frågorna.
          </note>
          <note>
            Sverige har varit pådrivande i Helsingforskommissionen, vilket
            resulterade i en överenskommelse vid Nordsjökonferensen i Köpenhamn,
            där Sverige som ordförande satte sjöfartsfrågorna högst upp på
            dagordningen.
          </note>
          <note>
            Den nyligen tillsatta Havsmiljökommissionen har regeringens uppdrag
            att undersöka miljötillståndet längs våra kuster, sammanfatta
            kunskaperna och föreslå åtgärder. Kommissionen ska främst ta sig
            an fyra områden: övergödningen, sjöfarten, fisket och utsläppen
            av giftiga ämnen. Hittills har ansträngningarna lett till att
            enkelskroviga fartyg ska ersättas med dubbelbottnade fartyg senast
            2015.
          </note>
          <note>
            Nya tankfartyg måste redan nu ha dubbla bottnar.
          </note>
          <note>
            Jag vill dock påminna om att det inte bara är dubbla bottnar
            som garanterar att inga fartyg kommer att gå sönder ute på haven.
            Kontrollen måste naturligtvis vara omfattande, för det finns trots
            allt fortfarande mycket ruttna fartyg också med dubbla bottnar.
          </note>
          <note>
            Alla fartyg ska senast 2008 ha elektroniska hjälpmedel som visar
            vart fartyget är på väg och vilken last det har. Kravet på lotsplikt
            vid inloppet till Östersjön har skärpts, och frågan om lotsplikt
            för hela
          </note>
          <note>
            Östersjön utreds just nu av IMO.
          </note>
          <note>
            Fartygen har i dag obligatorisk skyldighet att lämna sitt avfall
            till mottagningsanordningar i hamn, och mottagningsanordningar
            ska finnas i alla hamnar.
          </note>
          <note>
            Fru talman! Om riksdagen nu antar det enhälliga tillkännagivandet
            från utskottet ger det regeringen och riksdagspartierna ytterligare
            stöd för att snabbt driva på för att få Östersjön klassad som
            ett särskilt miljökänsligt område. Då har ytterligare ett steg
            tagits fram mot ett regelverk som ska skydda Östersjön från miljökatastrofer
            och återställa den marina miljön.
          </note>
          <note>
            Jag yrkar bifall till förslagen i utskottets betänkande.
          </note>
          <note type="speaker">
            Anf. 118 LARS LINDBLAD (m):
          </note>
          <note>
            Fru talman! Det är mycket glädjande att vi i dag har ett enigt
            utskott och en enig riksdag bakom att
          </note>
          <note>
            Sverige snarast ska få Östersjön klassat som särskilt känsligt
            havsområde. Det uppdrag som vi i utskottet vill skicka till regeringen
            i dagens betänkande är följande.
          </note>
          <note>
            1. Att i första hand använda Helcom, samarbetsorganet för Östersjöländerna,
            för att tillsammans med dessa länder gemensamt ansöka hos IMO,
          </note>
          <note>
            FN:s sjöfartsorganisation, att Östersjön ska klassas som särskilt
            känsligt havsområde.
          </note>
          <note>
            Om detta är möjligt är det den bästa vägen, men det finns skäl
            att tro att alla Östersjöländer inte tycker att detta är en så
            god idé som vi menar här i Sverige.
          </note>
          <note>
            Därför innehåller dagens betänkande också en andra väg.
          </note>
          <note>
            2. Att Sverige går ensamt in till IMO med en ansökan om att svenskt
            Östersjövatten ska klassas som särskilt känsligt havsområde.
          </note>
          <note>
            Vi anser att ingen tid får gå förlorad. Varje dag utsätts människor,
            djur och natur i Östersjöområdet för faror genom sjötransporter
            med farligt gods som olja och andra kemikalier. Många transporter
            sker på ett bra sätt med välskötta fartyg med nyktra och välutbildade
            sjömän ombord, men alltför många sker med undermåliga rostskorvar
            och fulla eller dåligt utbildade kaptener. Det är dessa vi måste
            komma åt. Olyckan med oljefartyget Prestige som skedde utanför
          </note>
          <note>
            Spaniens kust i höstas var en nödvändig väckarklocka för oss
            alla. Det är bra att en enig riksdag nu ställer sig upp och kräver
            förändring.
          </note>
          <note>
            Att klassa ett havsområde som särskilt känsligt innebär i sig
            ingenting, men vi skapar därigenom ett ramverk som kan användas
            för att fyllas med effektiva verktyg, som krav på fartygssäkerhet,
            förändring av farleder för fartyg med farligt gods med mera.
          </note>
          <note>
            Dagens betänkande innehåller också en beställning till regeringen
            att plocka fram de verktyg som ska fylla ramverket. En åtgärd
            som i det här sammanhanget borde vara ett rimligt krav för transporter
            i
          </note>
          <note>
            Östersjön är dubbelskrov för fartyg som transporterar tjockolja.
            Detta borde komma till stånd så snabbt som möjligt.
          </note>
          <note>
            Tjockoljan är ett stort problem redan i dag. I fjor släpptes
            70 000 liter olja ut vid 176 tillfällen i Östersjön. År 1995 konstaterades
            så många som 513 utsläpp i svenska vatten. Detta måste får ett
            slut. Skulle vi dessutom drabbas av en olycka av samma typ som
            den spanska skulle katastrofen vara total i Östersjön, som har
            mycket dåliga utspädningsmöjligheter.
          </note>
          <note>
            Till detta bör läggas Sveriges dåliga beredskap för oljekatastrofer.
            Sverige hävdar att vi klarar ett utsläpp på 5 000 ton olja. Fartyget
            Prestige som passerade
          </note>
          <note>
            Sveriges kust släppte ut åtminstone 11 000 ton olja vid sin förlisning.
            Tankern innehöll 70 000 ton olja.
          </note>
          <note>
            Det finns fartyg som trafikerar Östersjön som har så mycket som
            250 000 ton olja i sina tankar. Bara ca
          </note>
          <note>
            50 % av oljefartygen i Östersjön har dubbelskrov.
          </note>
          <note>
            Hälften har enkelskrov.
          </note>
          <note>
            Fru talman! Räddningsverket har varnat för att svenska kommuners
            beredskap för oljeutsläpp är mycket låg, och man vill få till
            stånd planer för oljeskydd i samtliga kommuner. Detta tycker jag
            är ett rimligt krav, vilket vi i tidigare debatter har hävdat.
          </note>
          <note>
            Sveriges beredskap för oljekatastrofer är alldeles för låg och
            måste höjas.
          </note>
          <note>
            Däremot kommer vi moderater aldrig att kräva ett totalförbud
            av oljetransporter till sjöss när det gäller
          </note>
          <note>
            Östersjön. Det tål att sägas i en debatt som denna att fartyg
            oftast är det säkraste sättet att transportera farligt avfall
            eller farligt gods - dessutom ett miljövänligt transportsätt.
          </note>
          <note>
            En annan aspekt på detta är att Ryssland är i mycket stort behov
            av sin oljeexport. Vårt intresse för den goda havsmiljön måste
            paras med vårt intresse för att Rysslands ekonomi utvecklas i
            positiv riktning.
          </note>
          <note>
            Ett växande Ryssland leder till ett säkerhetspolitiskt stabilare
            Ryssland, och ett Ryssland i välstånd har råd att satsa på miljövänlig
            teknik och säkrare fartyg.
          </note>
          <note>
            Vårt krav på säkrare sjötransporter ska däremot vara okuvligt.
            Vi måste få Ryssland och Baltikum att förstå detta. De baltiska
            länderna når vi lättast via deras kommande EU-medlemskap och i
            de förhandlingar som pågår om detta. Ryssland måste vi nå via
          </note>
          <note>
            Helcom och IMO.
          </note>
          <note>
            Men det känns glädjande att vi i dag genom dagens betänkande
            ger hela kammarens stöd som råg i ryggen för miljöministern när
            det gäller att gå vidare och att få Östersjön klassat som ett
            särskilt känsligt havsområde.
          </note>
          <note type="speaker">
            Anf. 119 SVERKER THORÉN (fp):
          </note>
          <note>
            Fru talman! Prestige är aldrig bra för miljön! Det känns därför
            mycket bra att det initiativ har givit resultat som Folkpartiet,
            Centern och Kristdemokraterna i november tog i miljö- och jordbruksutskottet
            om att klassa Östersjön som ett särskilt känsligt havsområde.
            Resultatet är att ett enigt utskott ställt sig bakom ett tillkännagivande
            till regeringen att dels gå före och så snart som möjligt ansöka
            hos IMO om att svenskt vatten i Östersjön ska få status som särskilt
            känsligt område, dels prioritera arbetet med att ta fram de åtgärder
            som därefter ska följa en sådan klassning.
          </note>
          <note>
            Regeringens havsmiljöpolitik har under lång tid mest bestått
            av ord och lite handling. Men i den nyvalda riksdagen finns nu,
            om man ska tro de motioner som avlämnats och de uttalanden som
            gjorts, en majoritet som i likhet med oss i Folkpartiet inte är
            nöjd med den förda politiken och som vill se en mycket mer aktiv
            havsmiljöpolitik.
          </note>
          <note>
            Prestige, det fartyg som förorsakade oljekatastrofen längs den
            spanska kusten, avseglade från Ventspils i Lettland som är vänort
            till min hemstad Västervik. Katastrofen kunde lika gärna ha hänt
            hos oss.
          </note>
          <note>
            "Jag tog med dem hit för att visa dem döden." Så sade en spansk
            mamma när hon för TV-reportern förklarade vad hon och hennes barn
            gjorde mitt bland uttröttade och uppgivna oljesanerare och död
            sjöfågel vid Galiciens nedsmetade stränder.
          </note>
          <note>
            Prestige var inte unikt på något sätt. November, december och
            januari har bjudit på ett pärlband av oljefläckar - incidenter
            som skulle ha kunnat utvecklas till förödande katastrofer i det
            känsliga Östersjön.
          </note>
          <note>
            Vidare har vi Princess Pia på grund i Klaipedas hamn i Litauen,
            Baltic Swan på grund väster om
          </note>
          <note>
            Saltholm utanför Dragör, Kapitan Stankov på väg genom Östersjöns
            trånga utlopp med en av de två maskiner som driver rodret ur funktion
            och, häromdagen, Stamnitsa - avsedd för sommartrafik - på väg
            genom Finska vikens ismassor.
          </note>
          <note>
            Västerviks skärgård har 5 000 öar, riksintressen för naturvård
            och kulturmiljö, ett kustnära fiske och en blomstrande turism.
            Bor man i Västervik har man båt, och har man inte båt tillbringar
            man ändå en stor del av sin tid vid, på eller i havet. Det är
            därför kusligt enkelt att sätta sig in i den spanska kvinnans
            ställe och tänka sig in i att det är jag själv som står vid
          </note>
          <note>
            Östersjöns strand med barn, barnbarn eller en av de mellanstadieklasser
            som jag undervisat - jag tog med er hit för att visa er döden.
          </note>
          <note>
            Ska en oljekatastrof likt den som inträffat utanför
          </note>
          <note>
            Spaniens kust behöva inträffa i Östersjön för att väcka regeringen?
            Ska regeringens passivitet få fortsätta att prägla Sveriges agerande?
            Nej, i denna riksdag borde en majoritet kunna skapas för ett mycket
            mer aktivt förhållningssätt än regeringen själv tidigare klarat
            av. Ett synligt bevis på detta är det betänkande som vi nu debatterar.
          </note>
          <note>
            Folkpartiet liberalerna har under årtionden arbetat för säkrare
            sjötransporter - till exempel för en snabbare avveckling av gamla
            undermåliga fartyg och för införandet av dubbelskrov. För två
            år sedan intensifierade vi liberaler det här arbetet och lanserade
            idén om miljölotsar. Fartyg som trafikerar Östersjön bör tvingas
            ta ombord miljölotsar.
          </note>
          <note>
            Miljölotssystemet bör vara en samverkan mellan ordinarie lotsverksamhet,
            kustbevakning och marinförsvar. Sverige bör omedelbart ta initiativ
            för att införa ett miljölotssystem som gäller från Öresund/Bälten
            och upp till norra Bottenviken. Vårt förslag stämmer väl överens
            med Köpenhamnsdeklarationen från år 2001, enligt vilken man borde
            överväga åtgärder i syfte att öka sjösäkerheten genom användningen
            av lotsar i Östersjön, Öresund och
          </note>
          <note>
            Bälten.
          </note>
          <note>
            För drygt en vecka sedan passerade den ryska oljetankern Kapitan
            Stankov bland annat den skånska kusten då den tog sig igenom Bornholmsgattet
            mellan
          </note>
          <note>
            Bornholm och Skåne. Då var den bara ca 13 kilometer från Skånekusten
            enligt den svenska kustbevakningen. Fartyget är Liberiaregistrerat
            och gammalt.
          </note>
          <note>
            Det var lastat med 70 000 ton råolja. Tio sjömil norr om Bornholm
            meddelade kaptenen att en av de maskiner som styrde rodret var
            ur funktion. Han begärde assistans av en bogserbåt som skulle
            följa fartyget till
          </note>
          <note>
            Jyllands nordspets och tänkte alltså fortsätta färden.
          </note>
          <note>
            Rent statistiskt är det bara en tidsfråga innan Östersjön råkar
            ut för ett stort oljeutsläpp. Sveriges egen beredskap att ta hand
            om utsläpp omfattar, har vi hört här, endast 5 000 ton olja, och
            kapacitet för nödbogsering saknas. De fartyg som fraktar olja
            har ofta
          </note>
          <note>
            150 000 ton i lasten.
          </note>
          <note>
            Fru talman! Efter sommarens larm om Rysslands ökande oljetransporter,
            de stora bristerna hos de fartyg som trafikerar Östersjön och
            regeringens fortsatta passivitet begärde Folkpartiet att den svenska
            regeringen skulle agera för att vår del av Östersjön klassas som
            särskilt känsligt havsområde, PSSA. Både idén om miljölotssystem
            och begäran om att få Östersjön klassat som särskilt känsligt
            havsområde har därefter tagits upp av flera partier, vilket är
            mycket glädjande.
          </note>
          <note>
            När Prestigeolyckan inträffade förde vi i miljöoch jordbruksutskottet
            fram frågan om att ta ett utskottsinitiativ och begära att regeringen
            ser till att få vår del av Östersjön klassad som ett särskilt
            känsligt område. Då ges möjligheter till en mängd skyddsåtgärder
            som annars inte är möjliga.
          </note>
          <note>
            Här har regeringen tidigare velat passa och endast invänta Helcoms
            långsamma och resultatmässigt osäkra process. Detta kan inte vara
            något alternativ för Sverige!
          </note>
          <note>
            Utskottsbehandlingen klargjorde, åtminstone för oss i Folkpartiet,
            att detta beslut är både möjligt och nödvändigt. Med 40 % av Östersjöns
            vatten som vårt eget ansvar måste vi ta initiativ och agera nu!
            De viktigaste sjöfartslederna korsar svenskt vatten. Sverige kan
            därför i praktiken skydda en stor del av Östersjön. Det är viktigt
            att Sverige tar första steget. Det steget kommer ytterligare att
            påskynda den internationella processen för att skydda hela Östersjön
            under de regelverk och metoder som PSSA ger.
          </note>
          <note>
            Folkpartiet liberalerna har också reagerat på de orimliga svårigheterna
            med att få fram fällande domar mot de medvetna oljeutsläppen och
            de löjligt låga bötesbeloppen om någon mot förmodan fälls.
          </note>
          <note>
            Vad som behövs är ökad övervakning, rejält skärpta straff och
            ansvarsregler om uppsåt.
          </note>
          <note>
            Medel för att påbörja och snabba upp detta arbete och för att
            påbörja uppbyggnaden av ett miljölotssystem finns avsatta i vår
            budgetmotion. Vi vill avsätta 70 miljoner kronor till Kustbevakningen
            för att påbörja detta arbete.
          </note>
          <note>
            När EU:s miljöutskott förra veckan sade sin mening om det nya
            direktivet om miljöansvar antogs
          </note>
          <note>
            Folkpartiets förslag om strängaste möjliga ansvarsregler för
            oljeutsläpp och andra olyckor till havs.
          </note>
          <note>
            "Endast de internationella konventioner som ställer högre krav
            på ansvar och ersättning ska få företräde framför direktivet",
            förklarade Folkpartiets representant Marit Paulsen.
          </note>
          <note>
            Fru talman! Prestige är aldrig bra för miljön. Genom att anta
            miljö- och jordbruksutskottets förslag till betänkande och tillkännagivande
            sänder kammaren en tydlig signal till regeringen - en signal om
            en mycket mer proaktiv havsmiljöpolitik för Östersjön.
          </note>
          <note>
            Här duger det inte att vänta och se. Vi har väntat, och vi har
            sett. Det är förfärande bilder, och samma katastrof kan hända
            här - nu.
          </note>
          <note>
            Fru talman! Jag blir något konfunderad över den moderata tolkningen
            av innebörden av det här betänkandet, men jag hoppas att det var
            ett tillfälligt misstag.
          </note>
          <note>
            Jag yrkar bifall till förslaget i betänkandet.
          </note>
          <note>
            Anf. 120 SVEN GUNNAR PERS-
          </note>
          <note>
            SON (kd):
          </note>
          <note>
            Fru talman! Det här betänkandet känns mycket angeläget och också,
            för den delen, ganska angenämt att, som nyvorden riksdagsledamot,
            få diskutera, därför att här tillstyrks ju min motion och våra
            motioner av ett enigt utskott, och det är inte så ofta som man
            i opposition får vara med om det.
          </note>
          <note>
            Särskilt angeläget är det ju när det är en så viktig fråga, nämligen
            om skyddet av Östersjön. Ännu mer fascinerad blir man ju som oppositionspolitiker
            när man får vara med om att, tillsammans med ett enigt utskott,
            vända upp och ned på hela regeringens agerande. Nej, det var naturligtvis
            att överdramatisera det hela, fru talman, för vi är egentligen
            ense om målet och inriktningen, nämligen att få Östersjön klassad
            som ett särskilt känsligt havsområde. Men det hade ju inte blivit
            något tillkännagivande om vi var helt ense med regeringen om hur
            det skulle gå till.
          </note>
          <note>
            Det här utskottet har synpunkter. Utskottet vill genom sitt tillkännagivande
            säga till regeringen att man snarast ska ansöka hos IMO om att
            få den svenska delen av Östersjön klassad som särskilt känsligt
            havsområde, att man ska fortsätta att påskynda arbetet inom Helcom
            och att man dessutom ska prioritera arbetet med att ta fram förslag
            till åtgärder.
          </note>
          <note>
            Jag vill yrka bifall till det förslag till beslut som utskottet
            är enhälligt om.
          </note>
          <note>
            Fru talman! Bakgrunden till att Kristdemokraterna, Centerpartiet
            och Folkpartiet aktualiserat den här frågan i utskottet - det
            var Centerpartiet, ska sägas, som var först att ta initiativet:
            mycket bra och hedervärt, Roger! - var att diskussionen om Östersjön
            och
          </note>
          <note>
            Östersjöns status fortsatte, och att det blev mer och mer tydligt
            hur utsatt Östersjön är av föroreningar, övergödningar och oljespill
            och vilka hot som dessutom finns mot Östersjön. Dessutom påverkade
            naturligtvis de allvarliga olyckor som gång på gång, senast i
            Spanien, har skett med stora oljetankers. En anledning var också
            att arbetet går så trögt, globalt, i
          </note>
          <note>
            EU och i Helcom. Det går så trögt och sakta att få förändringar
            till stånd och att få ett starkare skydd för vatten och bättre
            regler till skydd för vatten. Därför ville utskottet, genom att
            skynda på motionsbehandlingen, se till att också ge regeringen
            en liten puff i baken för att snabba på arbetet.
          </note>
          <note>
            Fru talman! När den svenska delen av Östersjön blir klassad som
            PSSA kan vi ställa krav på standarden på fartygen och på rutter
            och farleder till skydd för särskilt känsliga områden. Vi kan
            ställa krav på säkerhet och kompetens i besättningarna, vi kan
            ställa krav på lotsning och så vidare.
          </note>
          <note>
            Det finns flera skäl att skynda på det här arbetet, som flera
            har varit inne på. Östersjön uppfyller mer än väl kriterierna
            för att skyddas. Det är ett mycket känsligt, kanske världens känsligaste,
            innanhav. Här finns flera hotade arter och utsatt växtlighet.
            Här ökar trycket av transportsektorn, som flera har sagt. 300
            %
          </note>
          <note>
            är ökningen av bulk- och oljetransporter. Det blir allt större
            fartyg och allt större mängder olja. Rysslands oljeexport ökar
            mycket starkt. Och här finns ett icke ringa antal riktiga skorvar,
            plåtschabrak i dess verkliga bemärkelse. En olycka skulle få ödesdigra
            konsekvenser för kusten, för de boende, för näringslivet, för
            turismen, för växter och djur - för hela Sveriges kust.
          </note>
          <note>
            Fru talman! När riksdagen i dag beslutar att uppmana regeringen
            att skynda på klassificeringen av svenskt vatten som särskilt
            skyddat havsområde är det inte bara ett beslut för oss själva.
            Det är en kraftfull signal till andra länder och till sjöfartens
            aktörer om att vi vill skynda på. Vi vill trycka på, och vi vill
            mer i det internationella samarbetet. Vi vill att det ska vara
            mer krafttag inom Helcom, att vi inom EU ska skynda på processen
            till följd av Erika II och att vi måste få en skärpning av hamnstadskontrollen.
            Det är en kraftfull signal till omvärlden om att vi i Sverige
            menar allvar med talet om hållbar utveckling och biologisk mångfald.
          </note>
          <note type="speaker">
            Anf. 121 KJELL-ERIK KARLSSON (v):
          </note>
          <note>
            Fru talman! Detta betänkande om Östersjön har kommit till stånd
            genom ett antal motioner från olika partier, bland annat genom
            den flerpartimotion som vi tog initiativ till. Detta betänkande
            innehåller inga reservationer eller särskilda yttranden. Vi är
            alltså alla överens över partigränserna om vikten av att slå vakt
            om vårt känsliga område, både i och runtom Östersjön.
          </note>
          <note>
            Östersjön är ett unikt hav. Därför finns det all anledning att
            skydda Östersjön. Att Östersjöhavet har mycket låg vattengenomströmning,
            att det består av bräckt vatten och att det för närvarande har
            frånvaro av naturligt oljeläckage från havsbotten innebär att
            det är ett hav med förhållanden som knappast finns någon annanstans
            i världen. Men dess unika förhållanden innebär även att få, om
            några, hav i världen är så känsliga som Östersjön.
          </note>
          <note>
            Detta sköra ekosystem har gjort att Östersjön drabbas mycket
            hårt av utsläpp från jordbruk, industrier, VA-system, vägtrafik,
            sjöfart och många andra utsläppskällor. Cirka en tredjedel eller
            mer av Östersjöns botten är död. I de djupare delarna av södra
          </note>
          <note>
            Ålands hav till exempel är syrebristen så stor att flera marina
            arter riskerar att helt dö ut på grund av kombinationen överfiske,
            föroreningar, oljeutsläpp och övergödning genom kväve och fosfor.
            En mängd olika åtgärder inom framför allt jordbruks-, trafikoch
            VA-sektorn utöver det som redan är gjort är nödvändiga, liksom
            långsiktiga miljömål och strategier för att nå målen. Det är alltså
            en mycket viktig del för att kunna hantera övergödningsproblemet
            på ett bra sätt. Men det är bråttom. Det krävs omedelbara åtgärder
            på olika fronter och åtgärder mot olika miljöpåverkande bitar
            eller faktorer om vi ska rädda Östersjöns unika liv. En mycket
            stor del av Östersjöproblemet hänger ihop med sjöfarten, och det
            är egentligen detta som ligger till grund för det här betänkandet.
            Problemen från sjöfarten kommer sannolikt att öka mycket snabbt
            inom en kort tidsram.
          </note>
          <note>
            1999 registrerade Kustbevakningen 224 så kallade illegala oljeutsläpp
            i Östersjöns svenska ansvarszon.
          </note>
          <note>
            Beräkningar tyder på att den sammanlagda tillförseln av oljekolväten
            i Östersjön kan räknas i tiotusentals ton per år.
          </note>
          <note>
            Vi måste även vidta stora åtgärder mot de så kallade diffusa
            oljeutsläppen. Dit hör oljespill från land som letar sig ut till
            havet. Dessa kan komma från platser geografiskt belägna långt
            inne i landet. Dessa utsläpp är i mängd räknat faktiskt större
            än utsläppen från nu kända rengöringar av fartygstankar och från
            haverier samt medvetna utsläpp från fartygstrafiken.
          </note>
          <note>
            Vi vill ha stopp för fågeldöden och skador på bottnar. Vi vill
            ha bort de höga oljehalterna och de långlivade kemikalierna i
            vårt innanhav Östersjön men även i andra vatten.
          </note>
          <note>
            Den som lyfter blicken och tittar in i framtiden kan se att sjöfarten
            på Östersjön kommer att öka dramatiskt, delvis av miljöskäl eftersom
            man får mindre koldioxidutsläpp med fartygstransporten än med
            vägtransporter. Men vi måste inse den risk som finns med att vi
            hittills har tillåtit skrotfärdiga fartyg transportera olja och
            andra farliga produkter i Östersjöns vattenområden.
          </note>
          <note>
            Produktionen av olja som skeppas ut från hamnar i Östersjön har
            ökat under de senaste åren. Vi måste betänka att Primorsks nya
            oljehamn som stod klar för något år sedan är den största ryska
            Östersjöhamnen med en tilltänkt kapacitet på 80 miljoner ton per
            år.
          </note>
          <note>
            Denna olja ska alltså transporteras på båtar med i många fall
            undermålig skrovkvalitet och bristande säkerhetsrutiner.
          </note>
          <note>
            Jag behöver väl inte tala om oljetankern Prestiges haveri. Vi
            vet alla nu hur svår den katastrofen var.
          </note>
          <note>
            Betänk vad det skulle ställa till i Östersjön, med en sådan olycka.
            Om vi sätter oss in i vad en sådan olycka i Östersjön skulle innebära
            så har vi alla insett att vi måste sätta upp regler som förhindrar
            en sådan katastrof.
          </note>
          <note>
            Om ett havsområde har särskilt känsligt ekosystem och hotas av
            sjöfart har stater rätt att få området klassat som särskilt känsligt
            havsområde enligt IMO.
          </note>
          <note>
            Fru talman! Vi ser nu fram emot att underlaget för en PSSA-klassificering
            färdigställs tidigt i vår så att vi har beredskap för en snabb
            svensk ansökan hos
          </note>
          <note>
            IMO. Vår förhoppning är att så många länder som möjligt följer
            samma spår eller rutt, alltså går in för en klassificering av
            Östersjön som särskilt skyddat område.
          </note>
          <note>
            Jag yrkar bifall till utskottets förslag i betänkandet.
          </note>
          <note type="speaker">
            Anf. 122 ROGER KARLSSON (c):
          </note>
          <note>
            Fru talman! Ärade ledamöter och åhörare! Tänk er att ni färdas
            med båt längs farleden söderut i Östersjön. Det är en gråkulen
            och stilla vinterdag. Utomskärs ligger den mörka havsytan mestadels
            öde och tom på fåglar. Någon enstaka trut hänger då och då efter
            båten.
          </note>
          <note>
            Men strax söder om Gotland händer det något.
          </note>
          <note>
            Plötsligt får havsytan liv. Stora fågelflockar ligger utspridda
            på vågorna. Där borta guppar en flock om kanske 500 fåglar, och
            där borta ytterligare en. Och där är en flock till! En närmare
            titt i kikaren avslöjar att det är alfåglar. Hanarnas praktdräkt
            lyser i silvergrått och vitt. Honorna är mer diskret bruna.
          </note>
          <note>
            Så beskriver Världsnaturfonden på sin hemsida intrycken när man
            seglar söderut genom Östersjön och kommer till Hoburgs bank, en
            av en handfull utsjöbankar i Östersjön. Det är bilden av dessa
            utsjöbankar som jag har haft med mig när jag har engagerat mig
            i frågor som rör Östersjön och Östersjöns miljö. Det är vetskapen
            om att dessa utsjöbankar har stor betydelse för sjöfågel av olika
            slag, särskilt för övervintrande sjöfåglar som alfågeln. Det är
            vetskapen om att bankarna också är värdefulla för olika fiskarter
            som födosöksområde och lekplats.
          </note>
          <note>
            Fru talman! Det är också bilden av oljeskadade fåglar och vetskapen
            om att mer än 100 000 alfåglar varje år dör på Hoburgs bank på
            grund av oljeskador som har gjort att jag har engagerat mig. De
            här oljeskadorna kommer inte av några enstaka stora oljetillbud
            utan från många små, oftast helt avsiktliga utsläpp från förbipasserande
            fartyg.
          </note>
          <note>
            Tänk er vad som skulle hända om det skulle inträffa en stor oljekatastrof.
            Hotet finns ju där hela tiden. Den stora farleden genom Östersjön
            passerar strax väster om Hoburgs bank och fortsätter ner till
            andra utsjöbankar. Den stora farleden genom Östersjön passerar
            oerhört känsliga områden. I och med att farleden passerar där
            innebär det att över 40 000
          </note>
          <note>
            fartyg varje år passerar förbi Hoburgs bank.
          </note>
          <note>
            Trafiken med stora oljetanker kommer att öka kraftigt i takt
            med att Ryssland skeppar ut alltmer olja från sina Östersjöhamnar.
            Risken för stora oljeutsläpp utgör det största hotet mot den biologiska
            mångfalden i Östersjön. Det hotet ökar ständigt mot bakgrund av
            den ökande trafiken och att minst 40 % av de fartyg som trafikerar
            Östersjön helt enkelt har en bristande säkerhet.
          </note>
          <note>
            Så sent som i helgen passerade ett tankfartyg som var avsett
            för sommartrafik genom Östersjön. Fartyget hade inte den isklassning
            som behövs för att klara vinterförhållandena i Östersjön. Nu gick
            det bra. Men om det hade fått ett stopp kunde fartyget mycket
            väl ha tryckts sönder av ismassorna.
          </note>
          <note>
            Vi lever med det hotet hela tiden. Vi som politiker måste ta
            hotet på allvar och reagera på det. Vi måste se till att det vidtas
            åtgärder som förebygger oljeolyckor och gör sjöfarten på Östersjön
            säker. Det måste vi göra innan det händer en allvarlig olycka
            i
          </note>
          <note>
            Östersjön, innan det är för sent.
          </note>
          <note>
            Därför känns det oerhört bra att vi i dag har ett enigt utskott
            som står bakom förslaget i betänkandet.
          </note>
          <note>
            Där ges ett tydligt uppdrag till regeringen, att så snart som
            möjligt ansöka hos IMO, FN:s organ för havsmiljöfrågor, om att
            svenskt vatten i Östersjön ska få status som särskilt känsligt
            havsområde.
          </note>
          <note>
            Fru talman! Enigheten är bra, men den är ny. Fortfarande skjuter
            vi regeringen framför oss. Så sent som den 7 november, när jag
            frågade miljöministern vid en frågestund här i riksdagen, tyckte
            hon att det inte var meningsfullt för Sverige att gå före och
            ansöka om att få de svenska delarna av Östersjön klassade som
            särskilt känsligt havsområde. Hon menade att det skulle bli ökad
            byråkrati och att vi inte hade någonting att tjäna på det. Sedan,
            efter den 7 november, kom olyckan med Prestige utanför Spaniens
            kust. Då har det blivit lite annat ljud i skällan och vi har i
            alla fall fått en enig riksdag.
          </note>
          <note>
            Centerpartiet tog efter olyckan utanför Spaniens kust initiativ
            i miljö- och jordbruksutskottet, och vi fick snabbt stöd av Kristdemokraterna
            och Folkpartiet, om att snabbehandla frågan och göra vad vi kan
            för att skydda Östersjöns miljö. Det har resulterat i det här
            betänkandet och ett tydligt uppdrag till regeringen. Det behövs,
            för den svenska regeringen agerar precis på samma sätt som andra
            regeringar inom EU:
          </note>
          <note>
            Man agerar när det händer en olycka.
          </note>
          <note>
            Vi har Erika I och Erika II inom EU. Det handlar om hur vi ska
            skydda oss mot oljeolyckor. Erika var en stor tanker som kapsejsade
            för några år sedan. Nu fick vi Prestige, och då började det hända
            mycket i
          </note>
          <note>
            Europas regeringar.
          </note>
          <note>
            Fortfarande prioriterar den svenska regeringen i sitt direktiv
            till Sjöfartsverket det internationella Helcomspåret. Ju snabbare
            den svenska regeringen får fram ett underlag som vi kan gå till
            IMO med enskilt, desto bättre. Jag är övertygad om att en svensk
            ansökan om PSSA, att skydda de svenska delarna av Östersjön, går
            snabbare än processen inom Helcom. Det kommer också att hjälpa
            till att snabba på processen inom Helcom så att hela Östersjön
            på sikt kan bli ett särskilt skyddat havsområde.
          </note>
          <note>
            En klassning som PSSA, särskilt skyddat havsområde, gör det möjligt
            att vidta åtgärder som vi måste vidta mot bakgrund av hoten. Det
            är åtgärder som att få säkrare fartyg som trafikerar våra farvatten,
            miljölotsar och att man kanske flyttar farlederna längre bort
            från de känsliga utsjöbankarna. Låt oss ta den möjligheten och
            det snabbt.
          </note>
          <note>
            Jag vill avsluta med att yrka bifall till utskottets förslag.
          </note>
          <note type="speaker">
            Anf. 123 GUNNAR GOUDE (mp):
          </note>
          <note>
            Fru talman! Miljöpartiet har naturligtvis uppmärksammat den här
            frågan. Liksom många andra partier har vi väckt en motion där
            vi begär att regeringen ska gå in med en ansökan till IMO om att
            få de svenska vattnen i Östersjön förklarade som särskilt känsligt
            område. En sådan förklaring innebär att man sedan kan gå till
            IMO och föreslå särskilda skyddsåtgärder.
          </note>
          <note>
            Möjligheten ökar därmed att få skyddsåtgärder som är av internationell
            karaktär, det vill säga berör andra länders möjligheter att trafikera
            svenska och närliggande vatten i Östersjön. Därför är detta en
            viktig sak.
          </note>
          <note>
            Att få en förklaring av svenska vatten i Östersjön som särskilt
            känsliga områden är, såsom Kjell-Erik
          </note>
          <note>
            Karlsson påpekade, av betydelse för andra frågor än oljetransporter.
            Det aktualiserar just det faktum att
          </note>
          <note>
            Östersjön är ett särskilt känsligt havsområde och att det måste
            till en mängd skyddsåtgärder. Det handlar om att minska övergödningen
            och giftspridningen, inte minst gäller det fisket, och naturligtvis
            också att minska trafiken både till sjöss och på land.
          </note>
          <note>
            Det som har aktualiserat frågan är oljekatastrofen utanför Spanien.
            Det har också föranlett oss att i betänkandet inte bara ge regeringen
            i uppdrag att gå in med en ansökan om klassificering utan att
            den också bör prioritera arbetet med att analysera behovet av
            och utarbeta förslag till de skyddsåtgärder som klassningen medger.
            Denna typ av skyddsåtgärder kan inte föreslås från riksdagen.
            Vi har inte resurser att i utskottet kunna arbeta fram den typen
            av skyddsåtgärder, men för regeringens del är det oerhört viktigt
            att få fram förslag och detta kvickt.
          </note>
          <note>
            När det gäller just risken för en oljekatastrof skulle jag vilja
            säga att den är av lite speciell natur och naturligtvis oerhört
            känslig för regeringen. Man brukar säga att vi människor är dåliga
            på att hantera verksamheter vars konsekvenser, om en olycka inträffar,
            är enormt stora men där sannolikheten för att olyckan ska inträffa
            är liten. Det kan ursäkta en del misstag som regeringar har gjort
            när de felbedömt en olycka genom att konstatera att sannolikheten
            var så liten att de rimligtvis inte kunde vänta sig att den skulle
            inträffa. Därför har de i efterhand ursäktats när en olycka skett.
            I ett globalt perspektiv sker sådana olyckor då och då. Kärnkraften
            är ett exempel.
          </note>
          <note>
            En oljekatastrof i Östersjön av den dimension som skedde i Spanien
            skulle få enorma konsekvenser. Det skulle i stort sett förstöra
            vattnen efter den svenska kusten för årtionden framåt. Och sannolikheten
            för att det ska inträffa är inte alls liten, vilket regeringen
            måste uppmärksamma. Frågan är hur regeringen ska stå till svars
            om den inte har vidtagit skyddsåtgärder när den inför ögonen har
            risken för en katastrof av denna omfattning och man dessutom vet
            att sannolikheten för att den ska inträffa inte är liten. Jag
            skulle inte vilja sitta i den regeringen när olyckan inträffar.
          </note>
          <note>
            Det är alltså angeläget att regeringen uppfattar den signal som
            finns i betänkandet. Det gäller inte bara det reella uppdraget
            utan också signalen från utskottet. Den har, tycker jag, en trevlig
            och bra form. I ett mycket allvarligt tonläge betonar man risken
            för dessa katastrofer och uppmärksammar regeringen på faran. Sedan
            får regeringen ordentligt tänka igenom vilka skyddsåtgärder den
            kan vidta direkt för att skydda Sverige från en sådan katastrof,
            alltså inte bara via IMO och EU utan som land och som regering
            i Sverige.
          </note>
          <note>
            Jag hoppas att regeringen uppmärksammar signalen, vilket kanske
            är det allra viktigaste i detta sammanhang, och snabbt får fram
            förslag på skyddsåtgärder samt också verkställer dem. Det gäller
            inte minst de stora oljetransporterna i Östersjön, transporter
            som på grund av de farvatten vi har och de risker som finns är
            mycket riskfyllda.
          </note>
          <note>
            Jag yrkar bifall till förslaget i betänkandet. Det är trevligt
            att alla partier står bakom förslaget. Det uppskattar vi naturligtvis
            från Miljöpartiets sida.
          </note>
          <note>
            Överläggningen var härmed avslutad
          </note>
          <note>
            (Beslut fattades under 11 §.)
          </note>
          <note>
            10 § En ny djurskyddsmyndighet
          </note>
          <note>
            Föredrogs miljö- och jordbruksutskottets betänkande
          </note>
          <note>
            2002/03:MJU5
          </note>
          <note>
            En ny djurskyddsmyndighet (prop. 2001/02:189).
          </note>
          <note>
            Anf. 124 BENGT-ANDERS JOHANS-
          </note>
          <note>
            SON (m):
          </note>
          <note>
            Fru talman! Inledningsvis vill jag helt kort konstatera att vi
            moderater inte vill ha någon ny djurskyddsmyndighet. Jag yrkar
            därför bifall till den moderata reservationen nr 1. Jag kommer
            naturligtvis i övrigt, i den mån votering begärs, att stödja andra
            förslag.
          </note>
          <note>
            Fru talman! Alla vi människor har ett oeftergivligt och oinskränkt
            ansvar när det gäller att ta hand om de djur som finns i vår besittning.
            Ibland möts man av att djur tillmäts rättigheter. Jag är den förste
            att säga att det inte finns några möjligheter att ge djur rättigheter
            eftersom rättigheter omedelbart följs av skyldigheter, och det
            kan man inte kräva av djur. Det är förbehållet människor. Jag
            tycker att det är viktigt att dra upp den riktlinjen. I det moderna
            samhället håller gränsen nämligen på att suddas ut, vilket är
            allvarligt och också farligt.
          </note>
          <note>
            Det finns naturligtvis ett egenvärde i att djuren har det bra.
            Det gäller inte minst de djur som förvaltas av människan och är
            i människans tjänst. Eftersom jag är utbildad djurskötare kan
            jag intyga vikten av att vi ser till att djuren har det bra. I
            annat fall producerar de inte. Detta är den enskilde individens
            ansvar intill den gräns när det brister. Då finns det skäl att
            samhället på ett eller annat sätt griper in.
          </note>
          <note>
            Djurskyddslagstiftningen har utvecklats efterhand, och det är
            inte länge sedan vi i kammaren fattade beslut om att den ska gälla
            alla djur. Det är bra. Jag vill därför bara kort konstatera att
            vi från moderat håll vill stärka Jordbruksverkets verktygsarsenal.
            De saknar en del möjligheter att utöva en ännu bättre djurtillsyn.
            Detta vill man nu tillgodose med den nya myndigheten.
          </note>
          <note>
            Man vill även införa ett djurregister, vilket vi avvisar. I dag
            finns register för både kor, svin och hundar, och det är på gång
            också för får, getter, hästar och höns. Detta är alltså ganska
            heltäckande, utan att vi för den skull behöver föreskriva någonting.
          </note>
          <note>
            Vi vill underlätta inspektörernas arbete genom att förbättra
            deras utbildning samt införa något man kan kalla "god man" när
            djurplågeri förekommer. Vi ser ibland i tidningarna braskande
            rubriker om vanvård av djur. I de allra flesta fall finns en tragisk
            mänsklig historia bakom. Det vi är ute efter, fru talman, är att
            skapa en möjlighet att stötta den enskilda människan så att han
            eller hon ska kunna ta vara på sina djur.
          </note>
          <note>
            Vi är också positiva till den egenkontroll som finns inom branschorganisationer
            etcetera, och vi vill uppmuntra att den utvecklas vidare. Likaså
            är det viktigt att det internationella arbetet finns med även
            i en eventuell ny djurskyddsmyndighet. Vi tycker att det är viktigt
            att uppmärksamma detta även om vi inte stöder tanken på en ny
            djurskyddsmyndighet.
          </note>
          <note>
            Jordbruksverket har i dag det fullständiga ansvaret för djurskyddstillsynen
            i landet. Det gäller samtliga djur.
          </note>
          <note>
            Vi tycker att det är bra att hela kedjan finns samlad under en
            och samma hatt. Där finns djurskydd, djurmiljö, smittskydd, internationellt
            kansli och distriktsveterinäravdelning, allt samlat med korta
            informationsvägar. Detta visade sig vara väldigt lyckosamt när
            BSE-utbrottet kom i Europa.
          </note>
          <note>
            För Sverige försvåras delar av tillsynen på grund av kommunalskattelagens
            hinder att kunna använda inspektörer mellan två kommuner, det
            vill säga att en inspektör kan vara anställd i en kommun men verka
            i två. Detta måste naturligtvis rättas till.
          </note>
          <note>
            Fru talman! Det är intressant att notera att i budgetpropositionen
            för detta år uttalar regeringen mycket tydligt att det goda svenska
            djurhälsoläget har kunnat behållas under 2001. Sedan utvecklar
            man detta vidare på ett antal punkter, som jag inte ska trötta
            kammarens ledamöter med, där man sjunger djurhälsotillståndets
            lov.
          </note>
          <note>
            Det är intressant att ha det som bakgrund när vi nu tittar på
            förslaget. Margareta Winberg har flugit runt i
          </note>
          <note>
            Europa och höjt det svenska djurskyddet till skyarna och att
            det är utomordentligt bra att vi är ledande på de punkterna. Därför
            är det mycket märkligt att konstatera att man nu vill ha en ny
            djurskyddsmyndighet.
          </note>
          <note>
            Det märkliga är också att ingen kritik har riktats mot Jordbruksverket.
            Regeringen har inte ens bemödat sig med att göra en analys av
            behovet. Det är anmärkningsvärt, mina vänner. Nej, det handlar
            inte om djurskydd i grund och botten. Det handlar om någonting
            helt annat. Detta är en eftergift, mina vänner, till främst Miljöpartiet.
          </note>
          <note>
            Det är en del av avbetalningen för regeringsmakten. En annan
            del av detta är trängselavgifterna i
          </note>
          <note>
            Stockholm, hot om förbud mot minkuppfödning i
          </note>
          <note>
            Sverige och stopp för torskfisket. På punkt efter punkt är man
            torsk, förlåt roligheten, fru talman.
          </note>
          <note>
            Detta visar med vilken hastighet och under vilken press man drivit
            fram frågorna. Det är därför förslagen saknar legitimitet.
          </note>
          <note>
            Det är ett mycket tydligt politiskt spel som saknar verklighetsgrund.
            Vi kan titta på hur propositionen var skriven, vad som hände omedelbart
            efter valet och i den efterföljande kompromissen. Enligt hörsägen
            är man fortfarande inte riktigt klar över hur den nya djurskyddsmyndigheten
            ska se ut och vad den egentligen ska syssla med. Man håller fortfarande
            på att diskutera det. Men det är hörsägen, fru talman, och ingenting
            annat. Det skulle bara fattas att man nu apostroferar det med
            att vi får en miljöpartist som generaldirektör. Det kommer väl
            att visa sig så småningom.
          </note>
          <note>
            Fru talman! Detta handlar om att man har gjort politiska eftergifter.
            Man tar av skattebetalarnas pengar och lägger ut 35 miljoner kronor
            årligen för att uppnå någonting som de facto redan går att uppnå
            med nuvarande arbetssätt. Tänk om vi i stället hade använt de
            pengarna till att utveckla arbetsmetoderna för djurskyddsinspektörer.
            Då hade det handlat om djurtillsyn, men nu är det någonting annat.
          </note>
          <note type="speaker">
            Anf. 125 ANITA BRODÉN (fp):
          </note>
          <note>
            Fru talman! Vi har i dag ett mycket viktigt ärende på vårt bord.
            Det handlar om hanteringen av djurskyddet i en ny djurskyddsmyndighet.
          </note>
          <note>
            Ett ökat engagemang och intresse för djurens väl har skapat medvetna
            konsumenter som väger in djurhållningsaspekter i sina val av livsmedel.
            Det är ett viktigt styrmedel. Andra styrmedel för ett bättre djurskydd
            är lagar och förordningar samt krav på en hög utbildning och kompetens.
            I dag finns ingen obligatorisk utbildning eller krav på utbildning
            för kommunernas djurskyddsinspektörer. Folkpartiet vill stärka
            de kraven samtidigt som vi vill öka inspektörssamverkan över kommungränserna.
          </note>
          <note>
            Folkpartiets grundsyn är att garantera djuren ett värdigt liv
            och en anständig död. Även i samband med slakten måste kraven
            på renhet och god hygien samt god djuromsorg iakttas. En dålig
            djurhållning är inte bara etiskt oförsvarbar utan innebär även
            en hälsorisk för konsumenterna.
          </note>
          <note>
            Vi vill minimera tiderna vid slakttransporter och har genom Marit
            Paulsen på EU-nivå slagits för detta.
          </note>
          <note>
            Folkpartiet vill verka för att slakt sker nära djurens uppfödningsplatser.
            Vi menar att Sverige inom EU
          </note>
          <note>
            ska verka för ett borttagande av exportbidragen. Som ett första
            steg bör samtliga medlemsstater kontrollera att EU:s djurskydds-
            och transportdirektiv följs innan bidrag betalas ut.
          </note>
          <note>
            Folkpartiet liberalerna anser att djurskyddsfrågor har så hög
            dignitet att vi i budgeten yrkade på att ett större anslag skulle
            avsättas till djurhälsovård och djurskyddsfrämjande åtgärder.
          </note>
          <note>
            Fru talman! Dagens ärende handlar om en ny djurskyddsmyndighet
            som har till syfte att stärka djurskyddet, vilket vi välkomnar.
            Myndigheten skulle enligt regeringens förslag enbart hantera de
            ickelivsmedelsproducerande djuren, det vill säga sällskapsdjur,
            försöksdjur, pälsdjur, djur som visas offentligt samt hästar.
          </note>
          <note>
            Vi gläds nu åt bifall till Folkpartiets med fleras motioner om
            att djurskyddsmyndigheten även ska inkludera de livsmedelsproducerande
            djuren. Det innebär att den nya myndigheten får ansvaret för den
            centrala djurskyddstillsynen beträffande samtliga djur som omfattas
            av djurskyddslagen. Djurskyddsmyndigheten ges också i uppdrag
            att vägleda, utbilda och stödja de regionala och lokala tillsynsmyndigheterna.
          </note>
          <note>
            Fru talman! Vad beträffar djurskyddstillsynen avseende punkt
            5 yrkar jag bifall till reservation 2, eftersom djurskyddet måste
            utgå från en helhetssyn på hur djuren har det. Antalet centimeter
            för en liggplats säger väldigt lite om djurens välbefinnande.
            Helhetsbilden ger däremot en mer korrekt bild av djurens villkor.
            Vi anser därför att det bör införas generella funktionskrav i
            stället för att som i dag ha många detaljregler. Det måste finnas
            tillräckligt många djurskyddsinspektörer och tillräckliga utbildningsresurser
            för att tillsynen ska kunna bli effektiv.
          </note>
          <note>
            Vad beträffar punkt 7, fru talman, vill jag påpeka att Folkpartiet
            yrkar bifall till utskottets förslag. Ett förbiseende skedde vid
            justeringstillfället, och reservation 5 skulle ej funnits med
            i betänkandet.
          </note>
          <note>
            Sist men inte minst, när det gäller punkt 10, yrkar jag bifall
            till Folkpartiets reservation 8 som handlar om det internationella
            djurskyddsarbetet. Genom att vara aktiva och pådrivande i olika
            internationella forum främjar vi inte enbart djurskyddet i vårt
            eget land utan utökar också våra möjligheter att utveckla djurskyddet
            i andra länder. Vi anser att den nya djurskyddsmyndigheten bör
            få ett brett uppdrag vad gäller det internationella arbetet. Myndigheten
            bör ges huvudansvaret för dessa arbetsuppgifter och samordna Sveriges
            agerande i olika internationella organ.
          </note>
          <note>
            Under övriga punkter yrkar jag bifall till utskottets förslag.
          </note>
          <note>
            Anf. 126 SVEN GUNNAR PERS-
          </note>
          <note>
            SON (kd):
          </note>
          <note>
            Fru talman! Utmärglade djur, fastkletade i sin egen skit. Plågade
            och pinade hundar eller katter.
          </note>
          <note>
            Långa transporter med skadade eller döda djur som konsekvens
            och resultat. Detta är bilder som vi har mött under de senaste
            åren och som med rätta har väckt starkt engagemang och gensvar
            i opinionen.
          </note>
          <note>
            Djurskyddsfrågorna har växt sig starka, inte minst hos ungdomar
            men också hos många andra människor -
          </note>
          <note>
            och det med rätta. Det är självklart. Men det får naturligtvis
            inte gå till överdrift och få absurda konsekvenser i den riktning
            som Bengt-Anders Johansson talade om.
          </note>
          <note>
            Jag kommer själv ihåg hur det var i början av mitt politiska
            arbete i miljö- och hälsoskyddsnämnden i min hemkommun. Inspektörerna
            jagades runt i hagen av en ilsken djurägare, hotade till liv och
            lem med diverse olika tillhyggen. Jag minns också de förfärliga
            filmerna och bilderna av interiörer från lägenheter eller gårdar.
          </note>
          <note>
            Ingen lag i världen och ingen myndighet i världen
          </note>
          <note>
            - hur välorganiserad och välfungerande den än är -
          </note>
          <note>
            kan förhindra mänskliga misslyckanden, ren rovdrift ibland eller
            medveten ondska. Vi kan aldrig gardera oss fullt ut mot sådana
            saker. Men, fru talman, det får inte innebära att vi blir passiva
            eller finner oss i att djur behandlas illa på något vis. Det utmanar
            oss i stället att skaffa så effektiva och bra instrument som möjligt
            för att förhindra att djur behandlas illa. Vi ska förhindra och
            förebygga, men det ska också bli relevanta påföljder när man överträder
            lagen och behandlar djur illa. Vi behöver alltså ha en bra djurskyddslag
            och vi behöver ha en myndighetsstruktur som är effektiv och fungerar
            bra.
          </note>
          <note>
            Kristdemokraterna står bakom betänkandets förslag till förändringar
            i djurskyddslagen, där det görs nödvändiga och självklara tillägg
            och förändringar.
          </note>
          <note>
            Vi står också bakom förslaget om inrättande av en ny djurskyddsmyndighet.
            Däremot vill vi se en annan tingens ordning när det gäller tillsynsverksamheten.
          </note>
          <note>
            Därför yrkar jag bifall till reservation 3, som Kristdemokraterna
            står bakom. Den innehåller förslag om hur tillsynsorganisationen
            och myndighetsutövningen kan fungera på ett sätt så att man skiljer
            på myndighetsutövning och den rent kommersiella verksamheten för
            veterinärerna. Jag kommer också att stödja andra reservationer
            som vi står bakom, men jag yrkar bifall bara till denna.
          </note>
          <note>
            Fru talman! Olika utredningar och diskussioner och Riksdagens
            revisorer har visat på brister i myndighetsutövning och tillsyn
            när det gäller djurskyddet i Sverige. Vi tycker och tror att förslaget
            om en ny myndighet som tar ett samlat ansvar för djurskyddet för
            alla djur är ett bra förslag. Även jordbrukets djur kommer alltså
            in. Det är ett bra förslag. Myndigheten kan fokusera och avgränsa
            sitt arbete, den kan vara konsekvent och tydlig och ge stöd, hjälp
            och direktiv till dem som har med djur att göra. Man tar ett samlat
            grepp och man ger stöd och utbildning för tillsyn och verkställighet.
            För oss är det viktigt att ansvaret för den nya myndigheten avgränsas
            så att det är enligt djurskyddslagens olika paragrafer som man
            ska arbeta. Vi får inte återigen hamna i en situation där man
            ska fixa allt och inget, där olika intressen står mot varandra
            och där samma person ska jobba med djuret oavsett om det ska bli
            kotlett eller om det är ett sällskapsdjur. Det är djurskyddslagens
            bestämmelse som ska vara styrande. Det skulle vara bra att få
            bekräftat från Socialdemokraternas representant i debatten att
            så faktiskt blir fallet.
          </note>
          <note>
            Fru talman! Kristdemokraterna står också bakom förslagen om ändringar
            i djurskyddslagen när det gäller att även avkomman till ett omhändertaget
            djur ska anses vara omhändertaget, och att själva inrättandet
            av myndigheten senareläggs till den 1 januari
          </note>
          <note>
            2004. Det är viktigt att detta får en bra förberedelsefas så
            att det blir effektivt när det väl kommer i gång.
          </note>
          <note>
            God djuromsorg och ett ansvarsfullt förhållningssätt till djuren
            är viktigt för oss kristdemokrater. Vi tror att den nya myndigheten
            ger bra möjligheter att upprätthålla ett sådant arbete.
          </note>
          <note type="speaker">
            Anf. 127 JAN ANDERSSON (c):
          </note>
          <note>
            Fru talman! Jag vill börja med att säga att jag är övertygad
            om att alla är överens om att vi ska ha ett bra djurskydd i vårt
            land. Vi ska värna djurens rätt till en bra tillvaro.
          </note>
          <note>
            Jag vill också passa på att påminna om att vi har ett bra läge
            jämfört med många andra när det gäller djurskyddet. Det gör dock
            inte att vi inte kan bli bättre. Vi är också överens om att kontrollen
            av efterlevnaden av lagen är ett uppdrag för samhället, samtidigt
            som det går att förbättra kontrollen.
          </note>
          <note>
            Som har sagts tidigare här så finns det ett brett stöd i vårt
            samhälle för de här grundläggande värderingarna, så jag tänker
            inte orda så mycket mer om dem.
          </note>
          <note>
            Dagens debatt handlar inte om djurskydd eller ej -
          </note>
          <note>
            det är inte det frågan gäller. Frågan gäller hur vi på ett så
            bra sätt som möjligt ska organisera djurskyddet.
          </note>
          <note>
            Jag tror att det är viktigt att vi har ett helhetsgrepp när det
            gäller djurskydd, smittskydd och över huvud taget allt som rör
            djurens välbefinnande.
          </note>
          <note>
            För min och Centerpartiets del hade vi därför hellre sett helhetslösningen,
            där vi har utvecklat Jordbruksverkets roll när det gäller djurskydd.
            Jag anser att det gäller att öka integrationen av tillsynen längs
            hela livsmedelskedjan, och inte försämra den.
          </note>
          <note>
            Jag måste också ta tillfället i akt att här i kammaren påpeka
            att det absolut viktigaste arbetet när det gäller djurskydd och
            tillsyn utförs av våra djurskyddsinspektörer ute på det lokala
            planet. Det är oerhört viktigt att komma ihåg när vi diskuterar
            de här frågorna att det inte bara handlar om en myndighet, utan
            det viktiga jobbet görs ute på lokalplanet.
          </note>
          <note>
            Majoriteten - för mig en förvånande bred majoritet - visar på
            handlingskraft och föreslår den vanliga patentmedicinen. Man inrättar
            en ny statlig myndighet. Det är en myndighet som på det ultimata
            sättet ska förbättra djurskyddet. Det blir en fristående ny myndighet
            som enligt mitt sätt att se gör att vi klipper av den del av tillsynen
            på livsmedelskedjan som utgörs av djurskydd. Vi tappar, eller
            riskerar att tappa, de fördelar som vi hade kunnat få via en samordnad
            tillsyn under Jordbruksverket.
          </note>
          <note>
            Utöver detta ska man inrätta ett nytt, centralt, landstäckande
            djurskyddsregister. Det gör man förmodligen därför att majoriteten
            anser att det på något väsentligt sätt ska förbättra djurtillsynen.
            Kostnaden,
          </note>
          <note>
            15 miljoner kronor, hade enligt mitt sätt att se bättre behövts
            för att till exempel utveckla inspektörerna.
          </note>
          <note>
            Man riskerar att tappa den lokalkännedom som finns där ute, där
            man nu har registren på det lokala eller regionala planet.
          </note>
          <note>
            Jag står givetvis bakom våra reservationer till betänkandet,
            men för att spara lite tid åt ledamöterna så yrkar jag bifall
            endast till reservation 6.
          </note>
          <note>
            (forts. 12 §)
          </note>
          <note>
            Ajournering
          </note>
          <note>
            Kammaren beslutade kl. 15.48 på förslag av andre vice talmannen
            att ajournera förhandlingarna till kl. 16.00 då dagens votering
            skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            11 § Beslut om ärenden som slutdebatterats vid dagens sammanträde
          </note>
          <note>
            KU10 Granskning av statsrådens tjänsteutövning och regeringsärendenas
            handläggning
          </note>
          <note>
            Utskottets anmälan lades till handlingarna.
          </note>
          <note>
            KU16 Justitieämbetsmännens ämbetsberättelse vid riksmötet 2002/03
          </note>
          <note>
            Kammaren biföll utskottets förslag.
          </note>
          <note>
            BoU2 Bostadsrättsfrågor
          </note>
          <note>
            Punkt 3 (Störningar i boendet)
          </note>
          <note>
            1. utskottet
          </note>
          <note>
            2. res. 2 (kd, m, fp)
          </note>
          <note>
            Votering:
          </note>
          <note>
            183 för utskottet
          </note>
          <note>
            118 för res. 2
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 126 s, 24 v, 19 c, 14 mp
          </note>
          <note>
            För res. 2: 47 m, 42 fp, 29 kd
          </note>
          <note>
            Frånvarande: 18 s, 8 m, 6 fp, 4 kd, 6 v, 3 c, 3 mp
          </note>
          <note>
            Punkt 4 (Andrahandsupplåtelse - rättighetens omfattning)
          </note>
          <note>
            1. utskottet
          </note>
          <note>
            2. res. 3 (fp)
          </note>
          <note>
            Votering:
          </note>
          <note>
            257 för utskottet
          </note>
          <note>
            43 för res. 3
          </note>
          <note>
            2 avstod
          </note>
          <note>
            47 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 126 s, 47 m, 29 kd, 24 v, 17 c, 14 mp
          </note>
          <note>
            För res. 3: 1 s, 42 fp
          </note>
          <note>
            Avstod: 2 c
          </note>
          <note>
            Frånvarande: 17 s, 8 m, 6 fp, 4 kd, 6 v, 3 c, 3 mp
          </note>
          <note>
            Punkt 6 (Kontroll över andrahandsupplåtelser och hyressättning)
          </note>
          <note>
            1. utskottet
          </note>
          <note>
            2. res. 5 (c)
          </note>
          <note>
            Votering:
          </note>
          <note>
            284 för utskottet
          </note>
          <note>
            19 för res. 5
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 47 m, 43 fp, 29 kd, 24 v, 14 mp
          </note>
          <note>
            För res. 5: 19 c
          </note>
          <note>
            Frånvarande: 17 s, 8 m, 5 fp, 4 kd, 6 v, 3 c, 3 mp
          </note>
          <note>
            Punkt 7 (Upprepade betalningsförseningar)
          </note>
          <note>
            1. utskottet
          </note>
          <note>
            2. res. 6 (v)
          </note>
          <note>
            Votering:
          </note>
          <note>
            279 för utskottet
          </note>
          <note>
            24 för res. 6
          </note>
          <note>
            1 avstod
          </note>
          <note>
            45 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 128 s, 47 m, 43 fp, 29 kd, 19 c, 13 mp
          </note>
          <note>
            För res. 6: 24 v
          </note>
          <note>
            Avstod: 1 mp
          </note>
          <note>
            Frånvarande: 16 s, 8 m, 5 fp, 4 kd, 6 v, 3 c, 3 mp
          </note>
          <note>
            Punkt 10 (Krav på folkbokföring)
          </note>
          <note>
            1. utskottet
          </note>
          <note>
            2. res. 9 (kd)
          </note>
          <note>
            Votering:
          </note>
          <note>
            179 för utskottet
          </note>
          <note>
            33 för res. 9
          </note>
          <note>
            91 avstod
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 128 s, 2 fp, 18 v, 17 c, 14 mp
          </note>
          <note>
            För res. 9: 2 m, 3 fp, 28 kd
          </note>
          <note>
            Avstod: 45 m, 38 fp, 6 v, 2 c
          </note>
          <note>
            Frånvarande: 16 s, 8 m, 5 fp, 5 kd, 6 v, 3 c, 3 mp
          </note>
          <note>
            Lena Ödeen (fp) anmälde att hon avsett att avstå från att rösta
            men markerats ha röstat nej.
          </note>
          <note>
            Berit Jóhannesson (v) anmälde att hon avsett att rösta ja men
            markerats ha avstått från att rösta.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU6 Östersjön som särskilt känsligt havsområde
          </note>
          <note>
            Kammaren biföll utskottets förslag.
          </note>
          <note>
            12 § (forts. 10 §) En ny djurskyddsmyndighet
          </note>
          <note>
            (forts. MJU5)
          </note>
          <note>
            Anf. 128 ANN-KRISTINE JOHANS-
          </note>
          <note>
            SON (s):
          </note>
          <note>
            Fru talman! Efter flera års diskussion och utredande är det alltså
            dags att debattera och fatta beslut om en ny djurskyddsmyndighet.
            Vi har hört från andra partier att det finns olika ståndpunkter
            i frågan, men ett är vi överens om, nämligen att det är viktigt
            att stärka djurskyddet och inte minst djurskyddstillsynen.
          </note>
          <note>
            Djurskyddslagen kräver att alla djur ska behandlas väl och skyddas
            mot onödigt lidande eller sjukdom.
          </note>
          <note>
            Det innebär ett etiskt förhållningssätt till djuren som vi måste
            ta till vara och utveckla inte minst genom ny kunskap.
          </note>
          <note>
            Genom att samla allt centralt djurskydd, enligt djurskyddslagen,
            hos en djurskyddsmyndighet som blir oberoende och fristående från
            andra intressen kommer djurskyddet att stärkas.
          </note>
          <note>
            Myndigheten blir en spjutspets i djurskyddsarbetet både nationellt
            och internationellt. Den kommer också att bli ett tydligt samhällsorgan
            för bland annat allmänheten och djurägarna. Myndighetens mål och
            syfte utgår från djurens perspektiv.
          </note>
          <note>
            I utskottets förslag till beslut har vi ett tillkännagivande
            till regeringen i en viktig fråga. Det handlar om att ansvarsområdet
            för den nya myndigheten ska omfatta alla djur. Det är viktigt
            att sammanföra alla frågor om djurskydd enligt djurskyddslagen
            hos en och samma myndighet för att den ska kunna bli den spetsmyndighet
            som vi eftersträvar. I och med detta föreslår vi också att starten
            för den nya myndigheten flyttas fram till den 1 januari 2004.
          </note>
          <note>
            I dag beslutar vi om ett antal lagförändringar.
          </note>
          <note>
            Därefter kan regeringen tillsätta en organisationskommitté som
            får till uppgift att bland annat organisera och bemanna myndigheten.
          </note>
          <note>
            Fru talman! Myndigheten ska följa och utvärdera tillämpningen
            av djurskyddslagen och om det behövs föreslå förändringar av lagen
            eller bestämmelser utfärdade med stöd av lagen. Med det här kommer
            djurskyddet att stärkas inte minst när det gäller tillsynsfrågan.
            Djurskyddsmyndigheten får det centrala ansvaret för djurskyddstillsynen.
            Myndigheten ska utfärda föreskrifter om hur tillsynen ska bedrivas
            i landet. Den ska arbeta med att vägleda, utbilda och inte minst
            stödja de lokala och regionala tillsynsmyndigheterna. Den ska
            granska domar som rör djurskydd, följa upp och utvärdera anmälningar
            om brott, hur fall dokumenteras, vilka problem och svårigheter
            som kan uppstå i fråga om tolkningen av lagen och så vidare.
          </note>
          <note>
            För att kunna ha en väl fungerande tillsyn över hela landet,
            som vi alla vill ha, behövs tillgång till uppgifter om olika slag
            av djurhållare. Därför är ett djurskyddsregister av vikt, så att
            man kan planera och genomföra tillsynen.
          </note>
          <note>
            När det gäller djurskyddstillsynen i övrigt vill jag hänvisa
            till det arbete som sker på departementet med utgångspunkt i att
            huvudmannaskapet för tillsynen ska ligga kvar på kommunerna. Arbetet
            fortskrider, och en proposition i den frågan ska komma under året.
          </note>
          <note>
            Fru talman! Myndigheten tar också över ansvaret för att samla
            all kompetens och allt ansvar hos en och samma myndighet när det
            gäller försöksdjuren. Den ska utfärda föreskrifter om hållande,
            skötsel och användning av försöksdjuren, den djurförsöksetiska
            prövningen, statistik över försöksdjursanvändning och utbildningskrav
            för personal. Den ska arbeta vidare med åtgärdsplanen, som Jordbruksverket
            och
          </note>
          <note>
            Centrala försöksdjursnämnden har tagit fram för att stärka djurskyddet,
            och inte minst se över vilka åtgärder som behövs för att stärka
            de djurförsöksetiska nämnderna i deras arbete. Den ska vara stödjande
            när det gäller olika frågeställningar, regelbunden utbildning
            och fortbildning.
          </note>
          <note>
            I dag finns ett rådgivande organ i djurhälso- och djurskyddsfrågor
            vid Jordbruksverket. Där ingår företrädare för myndigheter och
            organisationer med olika kompetenser. Den nya myndigheten bör
            ha ett liknande råd med en allsidig sammansättning, till exempel
            med ledamöter med etisk och etologisk kompetens.
          </note>
          <note>
            Fru talman! Det finns ett stort engagemang hos allmänheten i
            frågor om hur vi sköter våra djur, och man kan förvänta sig att
            många kommer att vända sig till myndigheten för att få råd och
            stöd. Det är viktigt att kunna möta dessa frågor och detta intresse
            och sprida kunskap i djurskyddsfrågor.
          </note>
          <note>
            Utbildning och ökad kunskap om djurens beteende och välbefinnande
            är av stor vikt för ett gott djurskydd. Det behövs fortsatt forskning
            och inte minst utbildning och fortbildning av de människor som
            jobbar med djur. Där är inte minst det internationella arbetet
            så viktigt, som flera motionärer tar upp. Det gäller att samarbeta
            inom och utom EU för att driva på och utveckla djurskyddsarbetet.
            Sverige ska fortsätta att vara pådrivande internationellt i djurskyddsfrågor,
            och utskottet förutsätter att det ansvaret faller inom myndighetens
            område.
          </note>
          <note>
            Jag har pekat på några olika områden som jag anser är viktiga
            för den nya myndigheten. Den kommer att lyfta fram djurskyddet,
            kunna föra en etisk diskussion, initiera forskning, ifrågasätta
            och så vidare. Den har förutsättningar att bli den här spjutspetsmyndigheten
            för djurens rättigheter. Jag är glad över att vi i dag ska fatta
            beslut, så att arbetet kan sätta i gång.
          </note>
          <note>
            Fru talman! En annan viktig sak som tas upp i betänkandet är
            en ändring i djurskyddslagen när det gäller omhändertagande av
            djur. Det har funnits en osäkerhet om ett beslut om omhändertagande
            även omfattar den avkomma ett djur kan komma att föda under omhändertagandetiden.
            Nu görs ett förtydligande av § 33 i djurskyddslagen om att beslutet
            även gäller avkomman.
          </note>
          <note>
            Fru talman! Med det anförda vill jag yrka bifall till förslaget
            i betänkandet och avslag på samtliga reservationer.
          </note>
          <note>
            Anf. 129 BENGT-ANDERS JOHANS-
          </note>
          <note>
            SON (m) replik:
          </note>
          <note>
            Fru talman! När Ann-Kristine Johansson beskriver den nya djurskyddsmyndigheten
            låter det precis som om det inte funnits någon som helst djurtillsyn
            tidigare. Jag vet, fru talman, att Ann-Kristine är mycket väl
            medveten om detta. Allt hon räknar upp kan vi vara överens om
            är sådant som man ska ägna sig åt. Det remarkabla i uppräkningen
            är att det enda som vi möjligen kan vara överens om inte riktigt
            har fungerat, beroende på att regelverket försvårar det hela,
            är den kommunala tillsynen. Den vill man ha kvar.
          </note>
          <note>
            Fru talman! Min utgångspunkt förstärker bilden av att detta inte
            har något med djurskydd att göra.
          </note>
          <note>
            Detta är en eftergift som ni socialdemokrater har tvingats göra
            för att behålla regeringsmakten. Jag frågar dig Ann-Kristine:
            Varför vill du lägga
          </note>
          <note>
            35 miljoner kronor på något som innebär dubbelarbete? Det blir
            ju med naturnödvändighet så att man måste dubblera människor på
            Jordbruksverket och på den nya djurskyddsmyndigheten.
          </note>
          <note>
            Anf. 130 ANN-KRISTINE JOHANSSON (s)
          </note>
          <note>
            replik:
          </note>
          <note>
            Fru talman! Det är intressant att lyssna till Bengt-
          </note>
          <note>
            Anders Johansson, inte minst till hans anförande. Han nämnde
            knappt ordet djurskydd i sitt anförande. I så fall pratade han
            utifrån produktionssynpunkt. Jag saknar Moderaternas engagemang
            i just djurskyddsfrågor. Vi står bakom beslutet att starta den
            nya djurskyddsmyndigheten för att lyfta upp djurskyddsfrågorna
            och driva dem ordentligt. Vi visar hur viktiga djurskyddsfrågorna
            är. Det är inga politiska eftergifter. Det är en viktig markering
            att Sverige tycker att djurskyddsfrågorna är väldigt viktiga.
          </note>
          <note>
            När det gäller tillsynsfrågan kommer den nya myndigheten att
            få hjälpa till att stödja och vidareutbilda de lokala djurskyddsinspektörerna.
            Jag tror att det kommer att bli bra. Då har de någon de kan vända
            sig till för rådgivning, bland annat i tolkning av lagar.
          </note>
          <note>
            Anf. 131 BENGT-ANDERS JOHANS-
          </note>
          <note>
            SON (m) replik:
          </note>
          <note>
            Fru talman! Det är lite magstarkt att få höra att jag inte nämnde
            någonting om djurskyddet. Då måste jag upprepa min inledningsmening,
            nämligen att alla människor har ett oeftergivligt och oinskränkt
            ansvar för de djur som man har i sin besittning eller utövar någon
            som helst påverkan på.
          </note>
          <note>
            Jag började med det. Det är möjligt, fru talman, att Ann-Kristine
            inte lyssnade riktigt vid det tillfället.
          </note>
          <note>
            Därför upprepar jag det.
          </note>
          <note>
            Man upprepar ett antal funktioner som man förväntar sig av den
            nya djurskyddsmyndigheten. Då ber jag, fru talman, Ann-Kristine
            och socialdemokratin att nämna en enda sak som den nya myndigheten
            ska uppnå som inte Jordbruksverket med ett förstärkt regelverk
            och en förnyad verktygskatalog skulle kunnat utföra. Nämn en enda!
          </note>
          <note>
            Anf. 132 ANN-KRISTINE JOHANSSON (s)
          </note>
          <note>
            replik:
          </note>
          <note>
            Fru talman! Vi anser att det är viktigt att samla alla frågor
            som rör djurskyddet i en myndighet för att vi ska kunna driva
            på djurskyddsfrågorna ordentligt och inte minst arbeta vidare
            med tillsynsfrågan som är grunden för ett bra djurskydd. Det anser
            vi att den nya djurskyddsmyndigheten kan göra, inte minst internationellt,
            som även Bengt-Anders Johansson tog upp i sitt anförande. Han
            tycker det är viktigt med det internationella arbetet. I detta
            kommer den nya djurskyddsmyndigheten att kunna vara en spjutspetsmyndighet
            och visa att Sverige anser att djurskyddet är så viktigt att det
            samlas i en och samma myndighet.
          </note>
          <note type="speaker">
            Anf. 133 SVEN-ERIK SJÖSTRAND (v):
          </note>
          <note>
            Fru talman! Under en längre tid har vi i Vänsterpartiet drivit
            på för att samhället ska inrätta en fristående djurskyddsmyndighet.
            Vi vill bygga upp en ny myndighet eftersom djursskyddsfrågorna
            inte givits tillräcklig tyngd och utrymme. Denna myndighet ska
            arbeta med djurskydd, och vi vill inte att tid och resurser på
            myndigheten ska gå till att utföra rutiner och administration.
            Det är viktigt att myndigheten har det övergripande ansvaret för
            djurskyddsfrågor och att alla de kompetenta människor som anställs
            på myndigheten ser till att djurskyddet integreras bättre i vårt
            samhälles värderingar och attityder.
          </note>
          <note>
            Vi ser många fördelar med en fristående djurskyddsmyndighet,
            inte minst att de djurpolitiska frågorna kan frikopplas från myndigheter
            som ibland tar mer hänsyn till faktorer som har med ekonomi och
            produktionsteknik att göra.
          </note>
          <note>
            En grundbult för att vi ska få en fungerande lokal djurtillsyn,
            oavsett vem som är huvudman för den, är att den centrala samordnande
            verksamheten fungerar.
          </note>
          <note>
            Den nya djurskyddsmyndigheten ska därför ges möjlighet att bevilja
            tillstånd och meddela föreskrifter.
          </note>
          <note>
            Denna centrala myndighet ska ha det övergripande ansvaret för
            den centrala djurskyddstillsynen vad gäller samtliga djur som
            omfattas av djurskyddslagen.
          </note>
          <note>
            Men den ska också få i uppdrag av regeringen att vägleda, utbilda
            och stödja de regionala och lokala tillsynsmyndigheterna. Detta
            är ett mycket viktigt arbete. Landets djurskydds- och miljöinspektörer
            behöver stöd och hjälp. Den intresserade allmänheten behöver råd
            och svar på sina frågor.
          </note>
          <note>
            Fler och fler i vårt samhälle tar till sig fakta om de förhållanden
            som djur lever och dör under. Djurtransporter, pälsdjurens förhållanden
            och försöksdjurens lidanden är några exempel som upprör. I dag
            är djurrättsrörelsen en växande rörelse. Djurens situation i samhället
            har blivit en viktig fråga för många, inte minst för yngre människor.
          </note>
          <note>
            Djur är levande varelser med känslor som vi. De kan, lika lite
            som människor, behandlas som materiella ting som köps, säljs och
            transporteras som andra varor. En orsak till att vi inte kan förhindra
            djurtransporter är EU:s regler om varornas fria rörlighet.
          </note>
          <note>
            Samma regler gäller alltså för levande djur som för muttrar,
            datorer och andra varor. Det är möjligt att en ny djurskyddsmyndighet
            inte kan ändra på detta regelverk omgående. Men att vi tar djurskyddsfrågor
            på allvar i Sverige medför att vi sänder ut signaler i vår omgivning
            att de regelverk som finns ofta varken är fungerande eller tillräckliga.
            Man ser ju ofta exempel på att varken de nationella kontrollerna
            av djurtransporter fungerar eller att EG-kommissionen lyckas kontrollera
            och övervaka medlemsstaternas efterlevnad av direktivet om djurtransporter.
          </note>
          <note>
            Under arbetet med förslaget till denna nya myndighet har det
            ibland uppstått diskussioner och gränsdragningsproblem. Vi tror
            dock att det är bra att verksamheten har renodlats till att gälla
            djurskydd. Djurskyddsmyndighetens roll på slakterier är till exempel
            att se till att de levande djuren inte åsamkas lidande. I
          </note>
          <note>
            övrigt vilar ansvaret på Livsmedelsverket för hygien och kontroller
            med mera. Jordbruksverket ansvarar för avfallet liksom för självdöda
            djur.
          </note>
          <note>
            För att vi ska få en effektiv djurskyddsmyndighet är det viktigt
            att hitta en bra samordning mellan djurskyddsmyndigheten och Jordbruksverket.
            Naturligtvis måste vi också, när väl myndigheten är på plats och
            börjar fungera, göra en uppföljning för att se om det finns behov
            av ytterligare översyn. Det är också viktigt att vi bygger upp
            en myndighetsstruktur där skattemedel används på ett effektivt
            sätt. Jättestrukturer är inte alltid de bästa, utan det gäller
            i stället att titta på de syften, samband och funktioner som en
            ny myndighet ska verka för.
          </note>
          <note>
            Avslutningsvis tror vi i Vänsterpartiet att denna nya myndighet
            ska innebära ett steg i rätt riktning mot en mer etisk och moraliskt
            bättre djurhållning.
          </note>
          <note>
            Det är bra att denna myndighet förses med ett djurskyddsråd,
            och det är också mycket positivt att myndigheten får egna forskningsanslag
            för att kunna beställa forskning om djurskydd.
          </note>
          <note>
            Vänsterpartiet yrkar därför bifall till förslaget i betänkandet.
            Jag vill passa på att tacka för konstruktiva diskussioner under
            arbetet med detta betänkande.
          </note>
          <note type="speaker">
            Anf. 134 GUNNAR GOUDE (mp):
          </note>
          <note>
            Fru talman! Den nya djurskyddsmyndigheten och den nya organisationen
            för djurskyddet, som vi fått se i tidigare betänkanden och i detta,
            är naturligtvis ett stort steg framåt. Behovet av både skärpt
            lagstiftning och effektivisering när det gäller djurskyddet i
            landet är stort. Det är vi så gott som samtliga överens om. Ni
            känner väl bristerna. Naturligtvis hälsar vi i Miljöpartiet det
            här betänkandet med glädje.
          </note>
          <note>
            Jag kan inte undgå att ta upp det som Bengt-
          </note>
          <note>
            Anders Johansson påstod i sitt anförande om att Miljöpartiet
            hastigt och slarvigt i förhandling med regeringen klämde igenom
            detta beslut och att regeringen tog det för att, som han uttryckte
            det, bibehålla regeringsmakten. Nu har jag inte suttit länge i
            miljö- och jordbruksutskottet, men jag har varit intresserad av
            djurskyddsfrågorna under lång tid och kunde i riksdagen under
            förra mandatperioden följa detta arbete.
          </note>
          <note>
            Mitt intryck är att initiativet till den nya djurskyddsmyndigheten
            togs för över fem år sedan av Gudrun
          </note>
          <note>
            Lindvall, som var Miljöpartiets ledamot i miljö- och jordbruksutskottet
            under förra mandatperioden, och att hon varit en av de drivande
            när det gällt att få fram den nya djurskyddsmyndigheten.
          </note>
          <note>
            Det har varit en mycket lång process, tvärtemot vad Bengt-Anders
            Johansson säger. Den har pågått under många år med kontakter med
            berörda myndigheter, med regeringen och med experter. Under vägs
            gång har det också varit en utredning som lämnade sitt betänkande
            i november 2000, vilket ligger till grund för detta. Det är ett
            ovanligt väl genomarbetat förslag, skulle jag vilja säga. Bengt-Anders
            Johansson kan ju rätta mig om jag har missuppfattat något på den
            här punkten. Det är alltså långtifrån något hastverk, och det
            är naturligtvis viktigt att detta görs med stor omsorg.
          </note>
          <note>
            Med det betänkande vi har i dag är vi nära ett slutsteg i den
            här processen. Nu slår man fast att den nya djurskyddsmyndigheten
            ska ha ett övergripande ansvar för hela djurskyddet. Det innebär
            att det äntligen blir en kraftsamling inom djurskyddsområdet.
            Vi får en stark myndighet med en central funktion som kan ge föreskrifter
            och råd och driva djurskyddsfrågor. Men detta förenas också med
            kravet, som är naturligt för Miljöpartiet att ställa, på en decentralisering
            så att tillsyn och rådgivning sker nära dem som berörs ute i kommunerna.
            Kommunernas djurskyddsinspektörer ska till exempel vara de som
            arbetar med och verkställer detta med stöd, hjälp och föreskrifter
            från en kompetent central myndighet. Det är en organisation som
            jag tror kommer att bli mycket bra om man också ser till den framtida
            utvecklingen av djurskyddet. Man kan följa det som händer ute.
          </note>
          <note>
            Man kommer att skapa garantier för hög kvalitet på djurskyddet
            över hela landet, i samtliga kommuner.
          </note>
          <note>
            Man kan gå in och hjälpa till där brister finns. Man kan svara
            för utbildning och så vidare. Det är alltså viktigt att detta
            kommer till stånd.
          </note>
          <note>
            Det vi nu ser fram emot är arbetet inom organisationskommittén,
            som ska utarbeta detaljerna inför ikraftträdandet den 1 januari
            2004.
          </note>
          <note>
            Betänkandet innehåller en viktig punkt som kompletterar regeringens
            förslag när det gäller vilka djur som ska omfattas av djurskyddsmyndighetens
            ansvar. Man konstaterar i tillkännagivandet att även de livsmedelsproducerande
            djuren ska inkluderas i ansvaret. Det är naturligtvis viktigt,
            och därmed är helheten garanterad. Nu har djurskyddsmyndigheten
            hela ansvaret. Organisationen är bra. Jag kan bara varmt yrka
            bifall till betänkandets förslag i dess helhet.
          </note>
          <note>
            Anf. 135 BENGT-ANDERS JOHANS-
          </note>
          <note>
            SON (m) replik:
          </note>
          <note>
            Fru talman! Det är alldeles riktigt som Gunnar
          </note>
          <note>
            Goude säger: Det har talats länge om detta. Icke desto mindre
            blev det riktigt bråttom med hur det egentligen skulle se ut klockan
            fem i tolv. Till och med när detta skulle upp i utskottet visste
            man inte hur man skulle ha det. Man fick ta tillbaka det, och
            så förhandlades det om igen och kom fram i en ny skepnad etcetera.
            Så Gunnar Goudes verklighetsbeskrivning brister nog något, fru
            talman, åtminstone när det gäller slutskedet.
          </note>
          <note>
            Sedan kunde jag konstatera att Socialdemokraternas företrädare
            inte kunde svara på frågan om det fanns någon enda sak som skulle
            bli bättre med en ny djurskyddsmyndighet och som inte skulle gå
            att genomföra med Jordbruksverket som huvudman och med motsvarande
            verktyg. När man dessutom säger från det regeringsbärande partiet
            att man nu vill få detta samlat är det ett kraftigt våld på sanningen,
            mot bakgrund av att det man nu gör är att splittra upp det i två
            enheter.
          </note>
          <note>
            Fru talman! Om Gunnar Goude kunde ge mig ett enda exempel på
            vad denna djurskyddsmyndighet skulle ha för unik möjlighet att
            göra något som icke
          </note>
          <note>
            Jordbruksverket med samma medel skulle kunna genomföra ska jag
            ha bägge öronen öppna.
          </note>
          <note type="speaker">
            Anf. 136 GUNNAR GOUDE (mp) replik:
          </note>
          <note>
            Fru talman! Jag tror först och främst att det är viktigt att
            vi får en ny organisation som står fri från andra intressen. Jordbruksverket
            är ju i en situation där man har många andra intressen att ta
            om hand.
          </note>
          <note>
            Jag tror att det är bra att man får en fokusering på djurskyddet
            och en myndighet som klart och tydligt har denna enda uppgift.
            Sedan ska djurskyddsmyndigheten naturligtvis samverka med andra
            myndigheter. I betänkandet liksom i en del av motionerna och reservationerna
            framgår behovet av till exempel kontakter med sociala myndigheter,
            med Livsmedelsverket, med Jordbruksverket och med många andra
            myndigheter. Det arbetet och de kontakterna är naturligtvis viktiga
            att ha.
          </note>
          <note>
            Det sker mycket på djurskyddsområdet och kommer att ske mycket
            framöver. Jag tror att en ny myndighet har en helt annan möjlighet
            att ta till vara de förändringar som vi står inför.
          </note>
          <note>
            Sedan ska jag inte ge mig in på en kritik av Jordbruksverket.
            Det är klart man kan tänka sig att göra en sådan utredning, men
            det förefaller lite ointressant när man nu ser att vi äntligen
            får en lösning på väldigt många av de problem vi ser när det gäller
            djurtransporter, försöksdjurshanteringen och många andra saker
            - Sven-Erik nämnde en del i sitt anförande. Det finns inget skäl
            att försöka utreda möjligheten att ha detta på Jordbruksverket
            igen. Det här är en klar förbättring. Det finns heller inga nackdelar
            med det utan bara fördelar vad jag kan se.
          </note>
          <note>
            Anf. 137 BENGT-ANDERS JOHANS-
          </note>
          <note>
            SON (m) replik:
          </note>
          <note>
            Fru talman! Gunnar Goude inledde med att säga att han "tror"
            att det blir bra med en ny myndighet eftersom man då skulle kunna
            fokusera. Det är just detta troende, fru talman, som vi från moderat
            håll reagerar på, att skattebetalarna ska behöva stå upp med 35
            miljoner nya kronor bara för detta troende.
          </note>
          <note>
            Inte ens regeringen har gjort en riktig analys av läget.
          </note>
          <note>
            Splittringen i frågan om hanteringen av djurskyddsfrågorna framstår
            också som än mer tydlig när
          </note>
          <note>
            Gunnar Goude beskriver att den nya djurskyddsmyndigheten naturligtvis
            också måste informera Jordbruksverket. Det har man inte tidigare
            behövt av det skälet att detta funnits samlat under en hatt.
          </note>
          <note>
            Analys saknas. 35 miljoner lägger Socialdemokraterna med stöd
            av Miljöpartiet på ren byråkrati. Vi hade velat använda detta
            till djurskyddstillsyn. Det är viktigare än byråkrater.
          </note>
          <note type="speaker">
            Anf. 138 GUNNAR GOUDE (mp) replik:
          </note>
          <note>
            Fru talman! Det är naturligtvis viktigt när man startar en ny
            myndighet, sätter i gång en verksamhet och ska bygga upp den att
            man också tillsätter resurser. Det ansvaret är vi beredda att
            ta i Miljöpartiet.
          </note>
          <note>
            Det har samverkanspartierna också ställt upp på.
          </note>
          <note>
            Självfallet. Annars kanske det inte skulle gå att få en effektiv
            myndighet. Det är inte på något sätt originellt att man tillsätter
            resurser för att genomföra det som man har planerat. Vi ska vara
            tacksamma i riksdagen för att man också på allvar tänker ta itu
            med det här arbetet.
          </note>
          <note>
            Tron på framtiden kan jag väl få fortsätta att ha i
          </note>
          <note>
            Miljöpartiet. Om Moderaterna vill ha en tro som mer riktar sig
            bakåt i tiden må väl det vara hänt. Men när det gäller djurskyddet
            tror jag inte att det är särskilt lyckat att vilja gå tillbaka
            till det gamla som vi har sett på Jordbruksverket, utan att gå
            in på detaljkritik av verksamheten.
          </note>
          <note>
            Anf. 139 JAN EMANUEL JOHANS-
          </note>
          <note>
            SON (s):
          </note>
          <note>
            Fru talman! Jag vill börja med att tacka för att min motion har
            tillstyrkts. Det är med stolthet man kan vara här som representant
            för ett parti som först i världen har drivit igenom en djurskyddsmyndighet.
          </note>
          <note>
            Det känns skönt att få vara banbrytande på ett sådant här område,
            att vara just först i världen. Det har vi varit förut när det
            gällt andra solidariska ärenden, men det är som sagt med stolthet
            och med glädje jag kan stå här i dag.
          </note>
          <note>
            Det är också väldigt kul att se att vår nya jordbruksminister
            Ann-Christin Nykvist fortsätter att kämpa i sin föregångares fotspår
            genom att just ha det här som ett prioriterat område och verkligen
            visa att det här är någonting viktigt och någonting som vi faktiskt
            prioriterar. Det visar hon genom att se till att få i gång den
            här myndigheten och, som jag tryckte på i motionen, att även de
            livsmedelsproducerande djuren ska ingå för att man ska få till
            den här helheten.
          </note>
          <note>
            Någonting som är viktigt när man står här och pratar om att man
            är först i världen till exempel är att vi kämpar för just djurens
            skull. Det är ju ingen poäng i sig att vara först utan poängen
            är att detta inte är partipolitiskt. Just partipolitisk får det
            faktiskt inte bli heller utan ju fler som kan kämpa tillsammans
            desto bättre är det. Det är ingen egotripp utan någonting vi gör
            just för att djuren ska få det bättre.
          </note>
          <note>
            Vi har en djurskyddslag som jag också törs påstå är den bästa
            i hela världen. Det viktiga för myndigheten är att se till att
            den lagen följs. Vi sossar har också skrivit ett program, Lyckliga
            djur. Via den här myndigheten ska vi se till att de skrivningarna
            också blir verklighet. Det är återigen någonting att vara stolt
            över. Samordning är i det här fallet mycket viktigt.
          </note>
          <note>
            Det får vi till i och med den här myndigheten.
          </note>
          <note>
            Kanske föga otippat skulle jag vilja säga "stolt men inte nöjd",
            om ni har hört det begreppet tidigare.
          </note>
          <note>
            Det hade varit trivsamt med en kanske något starkare skrivning
            just när det gäller det internationella området. Djurens lidande
            håller sig inte inom de nationella områdena. Om vi fraktar hästar
            från Sverige till
          </note>
          <note>
            Tyskland eller Holland eller vart de tar vägen någonstans tänker
            inte hästen: Oj, nu slutar det göra ont för nu klev jag över till
            Tyskland. Just där måste vi se till att det samordnas också internationellt,
            att vi kan ge oss in och diskutera en samordning av djurskyddsfrågorna
            också inom WTO, inom EU och kunna vara med och spela i östutvidgningen.
          </note>
          <note>
            Men, som sagt var, tack så väldigt mycket! Jag är stolt och glad
            över att det blev som det blev.
          </note>
          <note type="speaker">
            Anf. 140 BIRGITTA OHLSSON (fp):
          </note>
          <note>
            Fru talman! Sverige har världens bästa djurskyddslag på papperet.
            I praktiken klingar den dessvärre ganska ofta ihåligt, och näringens
            intresse sätts före djurens välbefinnande. Många löften om reformer
            som har utlovats på jordbruksfronten har dessvärre inte blivit
            infriade. Det tycker jag är sorgligt.
          </note>
          <note>
            Men som djurvän i Sveriges riksdag tycker jag ändå att det är
            glädjande att vi har fått den nya svenska djurskyddsmyndigheten.
            Det är väldigt viktigt att lantbrukets djur också är inkluderade
            och att man nu tar ett helhetsgrepp i denna viktiga fråga.
          </note>
          <note>
            Men fortfarande finns det stora brister i utskottets förslag.
            Jag tänkte i korthet lyfta fram tre aspekter som är extra viktiga.
          </note>
          <note>
            För det första fortsätter djur att betraktas som saker, som materiella
            ting, enligt lagen.
          </note>
          <note>
            För det andra missar utskottsmajoriteten att försöka stärka den
            rättssäkerhet som skulle behövas kring den försöksdjursetiska
            prövningen.
          </note>
          <note>
            För det tredje tar man inte chansen att ge Sverige ett starkt
            internationellt ansvar i frågan.
          </note>
          <note>
            I utredningen om djurskyddsmyndighet föreslog utredaren Svante
            Englund för en tid sedan att beslut som fattas i de försöksdjursetiska
            nämnderna ska kunna överklagas till djurskyddsmyndighetens styrelse
            om det råder oenighet. I dag kan endast sökande forskare överklaga
            beslut om djurförsök. Däremot kan ingen överklaga de ansökningar
            som de försöksdjursetiska nämnderna godkänt. Därför ses inte försöksdjuren
            som de levande varelser de är utan som materiella ting utan någon
            form av talerätt. Den här typen av djursyn tycker jag är ganska
            konservativ.
          </note>
          <note>
            I miljöbalken kan miljöorganisationer överklaga beslut. Träds
            värde väger uppenbarligen tyngre än levande varelser som djur.
            Jag tycker att samma möjlighet borde ges till de stora demokratiska
            djurskyddsorganisationer som finns att kunna driva fall där det
            handlar om att djuren har behandlats mycket illa.
          </note>
          <note>
            Det är också märkligt att utskottsmajoriteten inte är bekymrad
            över att det saknas rättssäkerhet vid de försöksdjursetiska prövningarna.
            Jag undrar varför man inte vill låta de här fallen drivas i domstol.
            Det borde vara en högst rimlig princip.
          </note>
          <note>
            Det finns fler fall från den djurförsöksetiska utredningen som
            en kvinna som heter Madeleine Emmervall presenterade ganska nyligen.
            Det är fall där forskare har gått över gränsen och inte följt
            de förordningar som finns. Det har handlat om att man har utfört
            olika djurförsök där det har funnits alternativ och att man har
            hittat på egna regler och fått försök godkända. Jag tycker att
            det är skamligt att sådant får fortsätta i en rättsstat som Sverige.
            Ingen granskar de här fallen i dag i domstol, och det tycker jag
            att man borde göra.
          </note>
          <note>
            Jag tycker också att det är märkligt att det bara är
          </note>
          <note>
            Folkpartiet och Kristdemokraterna som har reserverat sig för
            ett bättre internationellt stärkt djurskydd. Utskottsmajoriteten
            nöjer sig i dag med att det finns ett internationellt kansli på
            Jordbruksverket och att det ska flyttas till den nya djurskyddsmyndigheten.
          </note>
          <note>
            Men som motionär var det inte riktigt vad jag ville. Jag ville
            gå några steg längre. Jag ville ha en myndighet som kunde samordna
            Sveriges alla kontakter på området, en myndighet som skulle få
            ett bredare uppdrag att jobba med djurskyddsfrågor inom WTO,
          </note>
          <note>
            FN och EU, en myndighet som kunde informera svenska medborgare
            om vad som händer på fronten och framför allt se till att man
            jobbar med att lyfta fram frågor, alltifrån grymma djurtransporter
            till utrotningshotade djur. Man skulle få ett helhetsperspektiv.
          </note>
          <note>
            Jag tror att Sverige skulle ha haft oerhört stora möjligheter
            att skapa ett bättre djurskydd globalt, att profilera sig på frågan.
            Jag tycker att det är synd att utskottsmajoriteten inte tog den
            chansen.
          </note>
          <note>
            Det är dock väldigt positivt att vi har gått några steg längre
            på resan mot ett bättre djurskydd i Sverige, men det återstår
            en lång väg att gå.
          </note>
          <note type="speaker">
            Anf. 141 GUNNAR GOUDE (mp) replik:
          </note>
          <note>
            Fru talman! Jag vill gärna ta tillfället och bara säga att jag
            helt delar Birgitta Ohlssons synpunkter. Jag tror att det är många
            i utskottet som gör det.
          </note>
          <note>
            När det gäller överklaganderätten är det precis som du säger.
            Vi skulle gärna vilja ha samma konstruktion som gäller för miljöbalken,
            alltså att till exempel intresseorganisationer har överklaganderätt.
          </note>
          <note>
            Men man bör invänta den utredning som du själv nämnde och hur
            den kommer att behandlas. Det är alltså så att man sällan lägger
            fram yrkanden eller gör tillkännagivanden under det att regeringen
            behandlar en utredning. Det kan försena frågan.
          </note>
          <note>
            När det gäller det internationella arbetet tycker jag att skrivningarna
            är rätt starka. Det finns två bra motioner, och jag tror att samtliga
            i utskottet tycker att det är angeläget att djurskyddsmyndigheten
            får uppdraget. Det är väl en avvägningsfråga om man anser att
            det är tillräckligt eller inte. Det står att utskottet tycker
            att motionerna därmed är tillgodosedda, vilket är ovanligt i den
            typen av betänkanden. Det brukar vara på kommunal nivå som den
            typen av yttranden görs. Det är ett starkt tillstyrkande av kravet.
          </note>
          <note>
            Vi håller helt med, och vi tror att det är en teknisk sak när
            det gäller det första. I det andra är det naturligtvis viktigt
            att djurskyddsmyndigheten får det internationella ansvaret.
          </note>
          <note type="speaker">
            Anf. 142 BIRGITTA OHLSSON (fp) replik:
          </note>
          <note>
            Fru talman! Jag gläds åt Gunnar Goudes svar när det gäller frågan
            om att rättsetiskt kunna pröva frågorna - att överklaga i domstol.
            Jag hoppas att Gunnar Goude tillsammans med hans samarbetspartner
            i
          </note>
          <note>
            Socialdemokraterna och Vänsterpartiet ska se till att det händer
            någonting. Den här förmånen har funnits tämligen länge i miljöbalken,
            och det borde hända någonting också på djurskyddsfronten.
          </note>
          <note>
            Vad gäller den internationella sidan har min motion besvarats
            hyggligt, men man skulle ha kunnat tillsätta fler resurser och
            ytterligare krav. Där är jag inte riktigt nöjd, och jag kommer
            att fortsätta att arbeta med den frågan.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 5 februari.)
          </note>
          <note>
            13 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 29 januari
          </note>
          <note>
            2002/03:144 av Torsten Lindström (kd) till statsrådet
          </note>
          <note>
            Lena Hallengren
          </note>
          <note>
            Validering
          </note>
          <note>
            2002/03:145 av Gunilla Tjernberg (kd) till statsrådet
          </note>
          <note>
            Lena Hallengren
          </note>
          <note>
            Brist på personal i förskolan
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 4 februari.
          </note>
          <note>
            14 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 29 januari
          </note>
          <note>
            2002/03:448 av Göran Lindblad (m) till statsrådet
          </note>
          <note>
            Jan O Karlsson
          </note>
          <note>
            Moment 22 för asylsökande som har möjlighet att få uppehållstillstånd
            i annat land
          </note>
          <note>
            2002/03:449 av Elizabeth Nyström (m) till statsrådet
          </note>
          <note>
            Ulrica Messing
          </note>
          <note>
            Tjälsäkring i Dalslands vägnät
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 4 februari.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 22 januari
          </note>
          <note>
            2002/03:406 av Catharina Elmsäter-Svärd (m) till miljöminister
            Lena Sommestad
          </note>
          <note>
            Dieselskatt i proportion till miljöpåverkan
          </note>
          <note>
            den 29 januari
          </note>
          <note>
            2002/03:411 av Gunilla Tjernberg (kd) till kulturminister Marita
            Ulvskog
          </note>
          <note>
            Museernas säkerhet
          </note>
          <note>
            2002/03:412 av Marietta de Pourbaix-Lundin (m) till kulturminister
            Marita Ulvskog
          </note>
          <note>
            Teckenspråksbibel
          </note>
          <note>
            2002/03:413 av Maria Hassan (s) till kulturminister
          </note>
          <note>
            Marita Ulvskog
          </note>
          <note>
            Rinkeby Bomässa
          </note>
          <note>
            2002/03:415 av Rosita Runegrund (kd) till justitieminister Thomas
            Bodström
          </note>
          <note>
            Polisstationen på Orust
          </note>
          <note>
            2002/03:419 av Torsten Lindström (kd) till statsrådet
          </note>
          <note>
            Lena Hallengren
          </note>
          <note>
            Barnomsorg
          </note>
          <note>
            2002/03:420 av Gunilla Tjernberg (kd) till kulturminister Marita
            Ulvskog
          </note>
          <note>
            Våldsskildringsrådet
          </note>
          <note>
            2002/03:421 av Anita Sidén (m) till försvarsminister
          </note>
          <note>
            Leni Björklund
          </note>
          <note>
            Avel av ledarhundar
          </note>
          <note>
            2002/03:422 av Marie Engström (v) till statsrådet
          </note>
          <note>
            Berit Andnor
          </note>
          <note>
            Barnkonvention
          </note>
          <note>
            2002/03:424 av Johan Linander (c) till justitieminister Thomas
            Bodström
          </note>
          <note>
            Situationen på kriminalvårdens sexualbrottsavdelningar
          </note>
          <note>
            2002/03:425 av Rigmor Stenmark (c) till justitieminister Thomas
            Bodström
          </note>
          <note>
            Herrelös mark
          </note>
          <note>
            2002/03:428 av Christer Nylander (fp) till näringsminister Leif
            Pagrotsky
          </note>
          <note>
            E 22:an genom Skåne
          </note>
          <note>
            2002/03:429 av Marie Wahlgren (fp) till kulturminister Marita
            Ulvskog
          </note>
          <note>
            Kulturen i Skåne
          </note>
          <note>
            2002/03:430 av Carina Hägg (s) till vice statsminister Margareta
            Winberg
          </note>
          <note>
            Hotell och kursgårdars tv-utbud
          </note>
          <note>
            2002/03:431 av Ulf Sjösten (m) till justitieminister
          </note>
          <note>
            Thomas Bodström
          </note>
          <note>
            Polisen i ekonomisk kris
          </note>
          <note>
            2002/03:434 av Mikael Oscarsson (kd) till utbildningsminister
            Thomas Östros
          </note>
          <note>
            Kristen etik i läroplanen
          </note>
          <note>
            2002/03:435 av Johnny Gylling (kd) till statsminister
          </note>
          <note>
            Göran Persson
          </note>
          <note>
            Nationaldagen som allmän helgdag
          </note>
          <note>
            2002/03:439 av Karin Granbom (fp) till justitieminister Thomas
            Bodström
          </note>
          <note>
            Stöd och ersättning till samordningsansvariga i vittnesstödsverksamheten
          </note>
          <note>
            2002/03:440 av Tomas Eneroth (s) till kulturminister
          </note>
          <note>
            Marita Ulvskog
          </note>
          <note>
            Kyrkoarkivalier
          </note>
          <note>
            2002/03:442 av Ulf Sjösten (m) till näringsminister
          </note>
          <note>
            Leif Pagrotsky
          </note>
          <note>
            Entreprenörskap i Sverige
          </note>
          <note>
            2002/03:443 av Ulf Sjösten (m) till statsrådet Morgan
          </note>
          <note>
            Johansson
          </note>
          <note>
            Nya droger
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 4 februari.
          </note>
          <note>
            16 § Kammaren åtskildes kl. 16.49.
          </note>
          <note>
            Förhandlingarna leddes av talmannen från sammanträdets början
            till och med
          </note>
          <note>
            5 § anf. 26 (delvis), av andre vice talmannen därefter till och
            med 8 §
          </note>
          <note>
            anf. 63 (delvis), av tredje vice talmannen därefter till och
            med 9 §
          </note>
          <note>
            anf. 119 (delvis) och av andre vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
