<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--7</head>
          <docDate when="2002-10-17">2002-10-17</docDate>
        </div>
      </front>
      <body>
        <div>
          <note>
            14.00 - 15.00
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 10 oktober.
          </note>
          <note>
            2 § Anmälan om förändring i regeringens sammansättning
          </note>
          <note>
            Från statsminister Göran Persson hade följande skrivelse inkommit:
          </note>
          <note>
            Till riksdagens talman
          </note>
          <note>
            Förändring i regeringens sammansättning
          </note>
          <note>
            Jag har i dag med verkan från och med denna dag entledigat statsrådet
            och chefen för Näringsdepartementet Björn Rosengren.
          </note>
          <note>
            Jag har vidare med verkan från och med denna dag förordnat statsrådet
            Mona Sahlin att vara chef för
          </note>
          <note>
            Näringsdepartementet.
          </note>
          <note>
            Stockholm den 15 oktober 2002
          </note>
          <note>
            Göran Persson
          </note>
          <note>
            3 § Återtagande av plats i riksdagen
          </note>
          <note>
            Andre vice talmannen anmälde att Björn Rosengren (s) återtagit
            sin plats i riksdagen fr.o.m. tisdagen den 15 oktober varigenom
            uppdraget som ersättare upphört för Lars U Granberg.
          </note>
          <note>
            4 § Kompletteringsval till bostadsutskottet
          </note>
          <note>
            Andre vice talmannen meddelade att Socialdemokraternas riksdagsgrupp
            på grund av uppkommen vakans anmält Ingela Thalén (s) som ledamot
            i bostadsutskottet.
          </note>
          <note>
            Andre vice talmannen förklarade vald till
          </note>
          <note>
            ledamot i bostadsutskottet
          </note>
          <note>
            Ingela Thalén (s)
          </note>
          <note>
            5 § Svar på interpellation 2002/03:3 om driftstörningar
          </note>
          <note>
            Anf. 1 Näringsminister MONA SAH-
          </note>
          <note>
            LIN (s):
          </note>
          <note>
            Fru talman! Per Bill har frågat näringsminister
          </note>
          <note>
            Björn Rosengren vilka åtgärder han ämnar vidta för att säkerställa
            att driftstörningar liknande dem som inträffade i Uppsalaområdet
            den 2 oktober i år inte ska upprepas.
          </note>
          <note>
            Av lätt insedda skäl är det jag som besvarar interpellationen.
          </note>
          <note>
            Onsdagen den 2 oktober uppstod komplikationer i elnätet samtidigt
            som två telestationer i Uppsalatrakten slogs ut. Det exakta händelseförloppet
            och eventuellt orsakssamband är inte klarlagt ännu. Situationen
            som uppstod innebar att 40 000 abonnenters telefoner slogs ut
            i flera timmar och att ytterligare ca 200 000 abonnenter inte
            kunde ringa annat än lokalsamtal. Detta medförde flera olyckliga
            konsekvenser, och allvarligast var att många abonnenter inte kunde
            nå larmnumret 112. SOS Alarm hanterade den uppkomna situationen
            bra och skapade alternativa kommunikationsvägar tillsammans med
            berörda räddningsorgan.
          </note>
          <note>
            Samhällsutvecklingen har skapat ett allt större beroende av telekommunikationer.
            Med detta följer också allt högre krav på att telekommunikationerna
            fungerar i händelse av allvarliga störningar.
          </note>
          <note>
            Telelagen ålägger den som tillhandahåller teletjänster eller
            nätkapacitet att se till att verksamheten uppfyller rimliga krav
            på god funktion och teknisk säkerhet. Post- och telestyrelsen
            (PTS) utövar tillsyn över operatörerna för att säkerställa att
            dessa bestämmelser i telelagen efterlevs.
          </note>
          <note>
            Enligt Per Bill pekar preliminära uppgifter på att den kraftiga
            störningen hade sitt ursprung i ett kraftfel hos Skanova, det
            bolag som ansvarar för driften av
          </note>
          <note>
            Telias telenät. Skanova har själva tillsatt en utredning för
            att klargöra orsakerna till haveriet. Detta beräknas bli klart
            till slutet av denna månad och kommer att ske i nära samarbete
            med PTS.
          </note>
          <note>
            Det allvarligaste hotet mot telekommunikationerna i fred utgörs
            i dag av långvariga avbrott i landets elförsörjning. Regeringen
            belyste detta i propositionen Samhällets säkerhet och beredskap.
          </note>
          <note>
            Regeringen lägger stor vikt vid behovet av ett utökat samarbete
            mellan elnätföretag och teleoperatörer. År 2000 uppdrog regeringen
            åt PTS att redovisa de åtgärder som myndigheten vidtagit och planerar
            att vidta för att telefunktionen ska ha tillgång till en säker
            elförsörjning i kris och krig. Uppdraget redovisades i november
            förra året. Här framgår att PTS har utvecklat ett nära samarbete
            med Affärsverket svenska kraftnät och flera dominerande elnätföretag.
          </note>
          <note>
            Den 1 juli i år skapades ett nytt s.k. samverkansområde, Teknisk
            infrastruktur. Detta samverkansområde bildades mot bakgrund av
            det starka inbördes beroende som finns mellan vissa verksamhetsområden
            vid såväl planering för som hantering av svåra påfrestningar på
            samhället i fred. Härmed skapas förutsättningar för en ökad samverkan
            mellan telekommunikationsområdet och elområdet.
          </note>
          <note>
            Regeringen gav PTS i uppdrag i november förra året att bedöma
            säkerheten i telenäten vid en svår påfrestning på samhället i
            fred. På grundval av denna analys skulle PTS utreda behovet av
            lagändringar för att dels säkerställa att telekommunikationerna
            kan fungera i händelse av svåra påfrestningar, dels göra det möjligt
            att ställa krav på en grundläggande säkerhet i teleinfrastrukturen
            för att minska konsekvenserna av svåra påfrestningar. PTS inkom
            tidigare i år med en utredning innehållande förslag till lagändringar.
            Utredningen har remitterats och bereds för närvarande.
          </note>
          <note>
            Regeringen har också uppdragit åt PTS att genomföra en risk-
            och sårbarhetsanalys inom telekommunikationsområdet. Utifrån denna
            ska PTS redovisa en strategi för hur arbetet ska bedrivas för
            att minska konsekvenserna av svåra påfrestningar på samhället
            i fred och för att öka beredskapen inför höjd beredskap och krig.
            Strategin ska avse åren 2003-2005. Uppdraget ska slutrapporteras
            senast den 1 april 2003.
          </note>
          <note>
            Robusta telekommunikationer bör åstadkommas genom ett långsiktigt
            och metodiskt förebyggande arbete. Genom en kontinuerlig bevakning
            av behovet av insatser kommer vi att kunna vidta de åtgärder som
            behövs för att säkerställa robusta och säkra telekommunikationer.
          </note>
          <note type="speaker">
            Anf. 2 PER BILL (m):
          </note>
          <note>
            Fru talman! Låt mig inleda med att gratulera Mona Sahlin till
            det ökade ansvar hon får som departementschef i Näringsdepartementet.
          </note>
          <note>
            Under det senaste året har vi fått flera tydliga och otäcka belysningar
            av vad ett teleavbrott och ett elavbrott kan innebära här i Mälardalen.
          </note>
          <note>
            Vi har sett minst två större elavbrott som har släckt hela vår
            tillväxtmotor i Kista. Det har förstört maten för tusentals människor.
            Det har gjort att invånare har frusit under natten. Det har stängt
            allt från små företag till stora högteknologiska tillväxtföretag.
          </note>
          <note>
            Ovanpå detta kommer då ett teleavbrott i Uppsala.
          </note>
          <note>
            Näringsministern beskriver det här på ett sådant sätt att jag
            tycker att det andas lite grann en underskattning av allvaret
            i situationen.
          </note>
          <note>
            Som uppsalabo kan jag säga att det här är kanske det största
            teleavbrott som vi har haft i Sverige någonsin när det gäller
            omfattning.
          </note>
          <note>
            SOS Alarm slogs ut under lång tid. "Hesa Fredrik", dvs. den varningssignal
            som vi normalt bara hör någon enstaka gång när den testas, utlöstes
            skarpt för första gången någonsin i Uppsala. Samtliga 2 500
          </note>
          <note>
            trygghetsalarm som Uppsala kommun har slogs ut.
          </note>
          <note>
            Flygtrafiken på Arlanda drogs ned. Tågtrafiken försinkades. Bankomaterna
            slutade fungera. Dessutom fick 200 000-250 000 personer sin tele-
            och datatrafik kraftigt förstörd.
          </note>
          <note>
            Detta innebar att allt från stora högteknologiska företag till
            små pizzerior drabbades. Pizzeriorna hade inte längre några kunder
            som kunde ringa in och köpa pizzor.
          </note>
          <note>
            När man då väljer, som ministern gör, att mest peka på vilka
            som är ansvariga för vad får jag intrycket att det här inte riktigt
            är ministerns bord.
          </note>
          <note>
            Fru talman! Ministern pekar på att PTS har ett tillsynsansvar
            och att Skanova håller på med en utredning i nära samarbete med
            PTS. Det är säkert bra.
          </note>
          <note>
            Ministern berättar också att det finns ett samarbete mellan el-
            och teleoperatörer och PTS. Det tycks inte ha hjälpt särskilt
            mycket den senaste tiden. Vidare berättar ministern om en utredning
            på PTS som är avslutad och som har remitterats och nu bereds.
          </note>
          <note>
            Jag skulle vilja se mer av det här beröra oss. Är det inte så
            att staten har ett övergripande ansvar över samhällets infrastruktur?
            Oavsett om det är vägar eller järnvägar, tele eller el, har inte
            staten ett övergripande ansvar för att se till att kontrollera
            de risker som finns?
          </note>
          <note>
            En mjölkbonde vet att det då och då blåser ned ett träd på elledningarna
            och att det slocknar. Om han eller hon klarar av att ha beredskap
            och köra i gång ett reservaggregat, skulle man då inte kunna tänka
            sig att det stora halvstatliga Telia skulle klara av att ha någon
            typ av backup när sådant här händer? Ser näringsministern inte
            någon typ av ägaransvar, såsom ägare av nästan 70 % av Telia?
            Har ni inget ansvar där? Sedan har jag en sista fråga: När kommer
            den här propositionen, så att vi slipper eller åtminstone kan
            ta tag i de stora problem som faktiskt finns ordentligt?
          </note>
          <note>
            Anf. 3 Näringsminister MONA SAH-
          </note>
          <note>
            LIN (s):
          </note>
          <note>
            Fru talman! Först vill jag verkligen understryka för Per Bill
            det som jag tror att han är väl medveten om, bara genom att läsa
            svaret. Jag tror inte att vi behöver stå här och diskutera om
            vi tar den här situationen på allvar, för det gör vi, både Per
            Bill och jag och, är jag övertygad om, alla ledamöter både i regeringen
            och i riksdagens kammare. Det är inte så, som
          </note>
          <note>
            Per Bill påstod, att svaret andas någon form av underskattning
            av frågeställningen. Det tror jag också att han är väl medveten
            om. De senaste åren har både regeringen och riksdagen vid åtskilliga
            tillfällen skärpt allvaret, översynen, tillsynen och metoderna
            för att säkerställa att tele- och elnäten såväl i krig som i fredstid
            måste kunna säkerställas. Det är det första jag vill betona. Det
            är verkligen ingen underskattning.
          </note>
          <note>
            Vi kan diskutera länge utan att ändå kunna beskriva hur beroende
            vi är, precis som Per Bill uttryckte, som företagare, medborgare
            eller nation av att tele- och elnäten verkligen fungerar. Jag
            vill understryka att jag tycker att den redovisning som gjordes
            i interpellationen visar hur mycket som både har hänt och är på
            gång inom detta område.
          </note>
          <note>
            Jag vill också, apropå det som Per Bill avslutade med, återigen
            påminna om att telelagen ställer krav på dem som tillhandahåller
            teletjänster eller nätkapacitet. De har ett ansvar för att verksamheten
            ska kunna uppfylla de krav som det handlar om, också när det gäller
            kriser både i fred och i krigstid. Därtill har staten ett stort
            ansvar för att se till att både tillsynen och ansvaret är högt,
            att det är centralt och att det utövas på ett effektivt och bra
            sätt.
          </note>
          <note>
            Jag vill i det sammanhanget uppmärksamma Per
          </note>
          <note>
            Bill på två saker. Det ena handlar om den fråga som han ställde
            på slutet om propositionen som ska hantera PTS förslag om lagändringar.
            Den ska hanteras ihop med behandlingen av delbetänkandet om lag
            om elektronisk kommunikation och kommer att lämnas till riksdagen
            nu i vår för att detta ska kunna träda i kraft under halvåret
            därefter. Det är det första beskedet. Det jobbar vi hårt med,
            och det är ett stort och svårt och oerhört viktigt område. Proposition
            kommer under våren.
          </note>
          <note>
            Det andra som jag vill uppmärksamma Per Bill på, apropå det som
            han mycket riktigt beskrev som seriöst och allvarligt, är de effekter
            som elavbrottet i
          </note>
          <note>
            Tensta hade. Regeringen uppdrog i juni i år åt Affärsverket svenska
            kraftnät att redovisa just fördjupade analyser och förslag som
            handlar om möjligheten att förstärka elförsörjningen. Det här
            görs i samband med
          </note>
          <note>
            Krisberedskapsmyndigheten, och det ska redovisas den 15 december
            i år. Det finns alltså redan konkreta förslag som kommer till
            kammaren i vår.
          </note>
          <note>
            Därutöver hoppas jag att både Per Bill och jag och andra fortsätter
            att bevaka detta område och ta varje tillfälle som finns för att
            säkerställa tele- och elnäten, som är så viktiga för Sverige,
            för både medborgarnas och företagens skull.
          </note>
          <note type="speaker">
            Anf. 4 PER BILL (m):
          </note>
          <note>
            Fru talman! Med de här kompletteringarna blir jag betydligt mer
            positiv. Då finns det ju en klar samsyn på hur viktigt detta är
            och på att också staten har ett övergripande ansvar, inte för
            att man fortfarande råkar vara den största ägaren i Telia utan
            därför att man har ett grundläggande ansvar såsom stat för ett
            visst antal saker, och hit hör den grundläggande infrastrukturen.
          </note>
          <note>
            Jag hoppas att även teleavbrottet i Uppsala kan hjälpa till,
            såtillvida att vi faktiskt kan se vad och hur många saker som
            slogs ut, hur mycket det var som slutade att fungera. Helt plötsligt
            slocknade alla TV-
          </note>
          <note>
            apparater, och helt plötsligt slutade också delar av radarn på
            Arlanda att fungera. Vi vet ännu inte riktigt hur detta hängde
            ihop, om det var rena tillfälligheter eller om det blev följdfel
            på grund av hur allting sitter ihop.
          </note>
          <note>
            Jag tror att man kan lära sig av varje skada som sker, och polisen
            i Uppsala sade redan samma dag som detta hände att man utgick
            från och hoppades att en haverikommission skulle titta sammantaget
            på det som hade hänt och att det inte bara skulle bli en liten
            utredning inom ett dotterföretag till Telia som skulle titta på
            sin lilla bit och säga att man kanske skulle ha satt en sladd
            här i stället eller kanske haft ett reservaggregat där eller någonting
            sådant - man skulle se till helheten. Det är ju lite av statens
            uppgift i detta, inte bara som storägare av Telia.
          </note>
          <note>
            Det är också bra att propositionen nu är på väg.
          </note>
          <note>
            Och man kan ju ändå säga att vi har lärt oss en liten sak utöver
            att det är bra med privatiseringar. Det handlar om den lilla historien
            om att vi faktiskt fick polis och brandmyndigheter att fungera
            riktigt hyfsat i Uppsala efter bara någon timme. De sprang nämligen
            iväg och köpte kontantkort från Europolitan och
          </note>
          <note>
            Comviq därför att deras nät inte var utslagna. Då kunde de sätta
            in de här kontantkorten i stället för sina Teliakort, och därmed
            kunde vi mycket snabbare få kommunikation åtminstone med polis
            och brandmyndigheter. Det här visar väl på någonting förutom alla
            andra goda effekter som privatiseringar faktiskt har, som konkurrens
            och mångfald, som jag så ofta har stått här i kammaren och pratat
            om. Även ur ren säkerhetssynpunkt kan det vara bra att inte lägga
            alla ägg i en korg.
          </note>
          <note>
            Anf. 5 Näringsminister MONA SAH-
          </note>
          <note>
            LIN (s):
          </note>
          <note>
            Fru talman! Det var ju positivt att Per Bill blev mer positiv
            efter min första replik. Jag får se om han kan bli ännu mer positiv
            efter denna replik.
          </note>
          <note>
            Jag tycker att det var, för att uttrycka mig milt, att gå lite
            väl långt att plötsligt hylla privatiseringarna mitt uppe i denna
            diskussion, men det kan vi kanske lämna till en annan debatt.
            Däremot tycker jag att det är riktigt och också viktigt att nämna
            det som Per Bill var inne på om att observera, lära av och dra
            slutsatser av händelsen i Uppsala. Det handlar inte om att, som
            han uttryckte det, ett litet företag ska göra en liten utredning
            och flytta på någon kontakt och sladd, utan det handlar verkligen
            om att Skanova tillsammans med PTS gör denna översyn. Och PTS
            är sedan med och drar de här slutsatserna. Jag tror att det är
            viktigt att lära av de här händelserna och också att, som Per
            Bill gjorde, berömma många av de insatser som gjordes i Uppsala
            under de här timmarna - det ställer jag gärna upp på. Det handlar
            om hur SOS
          </note>
          <note>
            Alarm kämpade på för att hitta andra utvägar och också om hur
            polis och brandmyndigheter uppträdde i
          </note>
          <note>
            Uppsala. Det var alldeles utmärkt. Det har vi säkert också mycket
            att lära av.
          </note>
          <note>
            Däremot vill jag rätta Per Bill på en punkt. Han sade att alla
            TV-apparater slogs ut och inte fungerade.
          </note>
          <note>
            Så var det inte eftersom Teracoms sändningar inte berördes. Däremot
            påverkades de kabelabonnenter som hade Comhem-abonnemang. De hör
            ju just till
          </note>
          <note>
            Skanova, och de påverkades, så vi kanske kan ta en diskussion
            om privatiseringar. Men jag ska inte vara fullt så naiv; det är
            allvarligt nog det som skedde.
          </note>
          <note>
            Jag vill avsluta med att säga att jag eller den som kommer att
            vara näringsminister självfallet kommer att få anledning att titta
            mycket noga på detta, följa det nära, och gärna återkommer i diskussioner
            med
          </note>
          <note>
            Per Bill ifråga om vi har lärt oss tillräckligt och om vi har
            åtgärder så att det räcker.
          </note>
          <note type="speaker">
            Anf. 6 PER BILL (m):
          </note>
          <note>
            Fru talman! Man lär sig så länge man lever. Det är fantastiskt
            att det kommit någonting gott ur Ulvskogs digital-TV-satsning.
            Det visar åtminstone att det den här gången var några TV-apparater
            i Uppsala som fungerade. Det är ju inte så många tusen som har
            köpt censurboxen. Lite gott har det kommit ur detta.
          </note>
          <note>
            Låt mig avsluta seriöst. Det är viktigt att så många som möjligt
            kan ta del av resultaten från dessa haverikommissioner, eller
            vad vi ska kalla dem. Det vore kanske en god idé att anordna en
            hearing. Varför inte här i riksdagen? Nya talmän brukar alltid
            prata om betydelsen av att viktiga beslut diskuteras och fattas
            här i kammaren eller åtminstone i huset. Det vore kanske bra att
            ha en ordentlig hearing om de samlade kunskaper som man dragit
            av de minst tre större incidenter som vi haft i el- och telesystemen
            under det senaste året.
          </note>
          <note>
            Anf. 7 Näringsminister MONA SAH-
          </note>
          <note>
            LIN (s):
          </note>
          <note>
            Fru talman! Jag kan inte låta bli att rätta Per Bill på en punkt.
            Teracom ansvarar inte bara för digitalboxarna. I detta fall var
            utsändningarna i det analoga nätet, vilka slutsatser man nu vill
            dra av det.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 12.22 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            6 § Frågestund
          </note>
          <note type="speaker">
            Anf. 8 FÖRSTE VICE TALMANNEN:
          </note>
          <note>
            Regeringen representeras i dag av jordbruksminister Margareta
            Winberg, utrikesminister Anna
          </note>
          <note>
            Lindh, statsrådet Jan O Karlsson, socialminister Lars
          </note>
          <note>
            Engqvist och näringsminister Mona Sahlin.
          </note>
          <note>
            Jordbruksministern besvarar såväl allmänpolitiska frågor som
            frågor inom sitt eget ansvarsområde. Frågor till övriga statsråd
            förutsätts beröra deras ansvarsområden inom regeringen.
          </note>
          <note>
            Jag vill erinra om att en fråga ska vara antingen av övergripande
            allmänpolitiskt slag eller avse ett ämne som faller inom ett av
            de närvarande statsrådens ansvarsområden och avse dennes tjänsteutövning.
          </note>
          <note>
            Jag vill understryka att frågor och svar ska vara korta och icke
            överstiga en minut.
          </note>
          <note>
            Militära aktioner mot Irak
          </note>
          <note type="speaker">
            Anf. 9 LARS OHLY (v):
          </note>
          <note>
            Herr talman! Jag vill ställa en fråga till utrikesministern.
            Den handlar om det planerade krig mot Irak som hotar att döda
            tiotusentals oskyldiga och drabba en befolkning som redan lider
            av förtryck, sanktioner och bomber.
          </note>
          <note>
            Det kriget kan komma att ytterligare undergräva freden och säkerheten
            i världen, och det är ett krig som närs av en strävan efter makt
            och olja. Det kan snabbt övergå i en mångårig ockupation.
          </note>
          <note>
            Den svenska regeringen har efter viss vånda ändå tagit avstånd
            från USA:s ensidiga krigsplaner mot
          </note>
          <note>
            Irak.
          </note>
          <note>
            Numera anger utrikesministern att ett beslut av
          </note>
          <note>
            FN:s säkerhetsråd krävs för att några krigsplaner ska sättas
            i verket. Men det ställningstagandet handlar ju mer om formen
            än om sakfrågan.
          </note>
          <note>
            Vilken är egentligen regeringens inställning till ett krig om
            säkerhetsrådet ger klartecken? Anser utrikesministern att ett
            krig mot Irak är rätt sätt att bekämpa diktaturen och förtrycket
            i Irak? Finns det i så fall fler länder som utrikesministern anser
            ska bombas på grund av misshagliga regimer som bryter mot
          </note>
          <note>
            FN:s resolutioner?
          </note>
          <note type="speaker">
            Anf. 10 Utrikesminister ANNA LINDH (s):
          </note>
          <note>
            Herr talman! Det är inte efter viss vånda som den svenska regeringen
            har sagt att alla länder måste följa
          </note>
          <note>
            FN:s säkerhetsråd och att beslut om militära aktioner alltid
            måste gå via FN:s säkerhetsråd. Det har varit en väldigt tydlig
            linje från den svenska regeringen, genom historien och under det
            senaste halvårets diskussion om Irak.
          </note>
          <note>
            Det är samtidigt viktigt för oss att säga att om säkerhetsrådet
            finner att ett land inte arbetar enligt FN:s resolutioner är det
            FN:s säkerhetsråd som måste fatta beslut om vilka åtgärder man
            ska vidta. Då ska och kan inte enskilda länder säga: Vi kan inte
            ställa upp på FN:s säkerhetsråd. FN:s säkerhetsråd får aldrig
            använda militära aktioner. FN:s säkerhetsråd får aldrig fatta
            beslut om militära aktioner.
          </note>
          <note>
            Då gör vi FN till ett kraftlöst organ.
          </note>
          <note>
            En annan sak är att vi självklart tycker att militära aktioner
            bara får vara allra sista steget. Alla andra möjligheter ska först
            vara uttömda.
          </note>
          <note>
            I dag är det FN:s säkerhetsråd som måste fatta beslutet om militära
            aktioner ska inledas mot Irak. FN:s säkerhetsråd måste också ha
            möjligheter att fatta sådana beslut utan att enskilda länder som
            Sverige protesterar.
          </note>
          <note type="speaker">
            Anf. 11 LARS OHLY (v):
          </note>
          <note>
            Herr talman! Påståendet att beslutet föregåtts av viss vånda
            föranleddes av statsministerns uttalande i somras då han vägrade
            att ta avstånd från USA:s ensidiga planer på ett krig mot Irak.
            Han ändrade sig först senare i augusti.
          </note>
          <note>
            Utrikesministern undviker den viktigaste frågan, nämligen: Anser
            Sverige som medlem av FN:s generalförsamling att säkerhetsrådet
            ska ta en resolution som innebär att man verkställer ett hot om
            krig mot
          </note>
          <note>
            Irak om Irak inte uppfyller vissa villkor? Är det rätt sätt att
            hantera diktaturen i Irak? Är Sveriges inställning att vi ska
            gå i krig?
          </note>
          <note>
            Finns det i så fall andra länder som ska bombas på grund av misshagliga
            regimer som bryter mot FN:s resolutioner?
          </note>
          <note>
            Tycker utrikesministern att FN t.ex. ska hota Israel med krig;
            Israel som upprepade gånger brutit mot
          </note>
          <note>
            FN:s resolutioner och som dessutom har massförstörelsevapen?
          </note>
          <note type="speaker">
            Anf. 12 Utrikesminister ANNA LINDH (s):
          </note>
          <note>
            Herr talman! Säkerhetsrådet ska inte besluta om att starta ett
            krig mot Irak därför att Irak har en misshaglig regim. Vi tycker
            i och för sig oerhört illa om
          </note>
          <note>
            Saddam Hussein och hans regim men det är inte skäl att börja
            ett krig mot Irak.
          </note>
          <note>
            Skälet till att militära aktioner mot Irak över huvud taget diskuteras
            är ju att Irak har använt massförstörelsevapen och kemiska vapen
            mot sin egen befolkning, mot kurderna, med tusentals döda som
            följd. Irak har också visat att man även efter det har haft massförstörelsevapen.
            Därför har FN fattat beslut om att Irak måste bevisa att man har
            upphört med produktionen av massförstörelsevapen så att man inte
            ska kunna använda dem vare sig mot sin egen befolkning eller andra
            länders befolkningar.
          </note>
          <note>
            Därför måste vi alla ställa oss bakom FN:s krav att vapeninspektörerna
            ska kunna återvända till Irak för att fullfölja sitt uppdrag.
          </note>
          <note>
            Om vi i ett sådant läge ägnar diskussionen i FN:s medlemsländer
            åt att säga att FN aldrig, oavsett vad som händer och oavsett
            vad Irak gör, får fatta beslut om militära aktioner mot ett land
            har FN ingen styrka i förhandlingarna mot Irak. Ska vi tvinga
            Irak att samarbeta - för nu ligger bollen hos Irak - måste vi
            enigt sluta upp bakom FN och säga till Irak att villkorslöst samarbeta
            för att släppa in vapeninspektörerna och se till att massförstörelsevapnen
            är borta.
          </note>
          <note>
            Skattelagstiftningen
          </note>
          <note type="speaker">
            Anf. 13 KENT OLSSON (m):
          </note>
          <note>
            Herr talman! Jag vill ställa en fråga till jordbruksminister
            Margareta Winberg.
          </note>
          <note>
            I gårdagens Expressen och Aftonbladet kunde man läsa: Skattjakten.
            Plannjas stjärnor reser in och ut ur Sverige.
          </note>
          <note>
            Frågan är var man ska sova på grund av det svenska skattesystemet.
            Man får ligga i Finland för att få en lägre skatt.
          </note>
          <note>
            I går kunde man också läsa om Stefan Edberg, en svensk idrottsstjärna,
            som ansåg att förmögenhetsskatten är förödande för Sverige.
          </note>
          <note>
            Vi har artistskatt. Vi har expertskatt. Vi har förmögenhetsskatt.
            Det är sådant som gör att många idrottsstjärnor tvekar om de ska
            vara i Sverige eller inte.
          </note>
          <note>
            Vi har svårt att få hit utländska experter.
          </note>
          <note>
            Sverige förefaller inte vara speciellt attraktivt för vare sig
            svenska idrottsstjärnor som gärna flyttar utomlands eller för
            utländska stjärnor som på grund av de svenska skattereglerna tvekar
            att komma hit och bosätta sig här.
          </note>
          <note>
            Avser ministern att sänka eller förändra dessa skatter så att
            det blir attraktivt att bo i Sverige?
          </note>
          <note type="speaker">
            Anf. 14 Jordbruksminister MARGARETA WINBERG (s):
          </note>
          <note>
            Herr talman! För det första vill jag säga att vi faktiskt har
            haft en ganska lång valrörelse som till stor del handlade om just
            skatterna, dvs. relativt höga skatter uttagna på många olika objekt,
            eller lägre skatter med konsekvenser som raserad välfärd. I det
            valet har vi socialdemokrater ansett att vi ska stå upp för ganska
            höga skatter och ett högt skattetryck i
          </note>
          <note>
            Sverige. Vi väljer det framför lägre skatter och missade välfärdssatsningar.
          </note>
          <note>
            Det blir mitt svar också nu.
          </note>
          <note>
            Jag tycker att väljarna gav ett ganska tydligt utslag. De partier,
            t.ex. Moderata samlingspartiet, som ensidigt pläderade för lägre
            skatter fick inte det väljarstöd som de kanske hade trott. Det
            tycker jag är svar nog på frågan.
          </note>
          <note type="speaker">
            Anf. 15 KENT OLSSON (m):
          </note>
          <note>
            Herr talman! Av denna resumé från ministerns sida kan man alltså
            sluta sig till att hon är helt nöjd med det svenska skattesystemet.
            Hon anser att det är bra att Plannjas stjärnor åker fram och tillbaka
            för att inte överskrida det antal dagar man får vara i Sverige.
          </note>
          <note>
            Hon menar att det är bra att svenska idrottsstjärnor lämnar Sverige
            på grund av förmögenhetsskatten, och det är bra att det blir speciella
            skatter för experter som kommer hit. Ministern är alltså helt
            och hållet nöjd med de skatter vi har. Utgångspunkten är att det
            har gått bra i valet.
          </note>
          <note>
            Tillåt mig att säga att det inte bara är jag utan ganska många
            som är tveksamma inför socialdemokratins skatter. Till detta kan
            man också lägga fastighetsskatten och hur den slår mot många människor.
          </note>
          <note>
            Vi har i dag i kammaren fått ett klart och tydligt besked från
            ministern: Låt idrottstjärnor fortsätta åka och låt våra idrottsstjärnor
            och andra flytta utomlands! Det gör inte så mycket bara man får
            ha en hög skatt.
          </note>
          <note type="speaker">
            Anf. 16 Jordbruksminister MARGARETA WINBERG (s):
          </note>
          <note>
            Herr talman! Jag läste inte Expressen i går, så jag kan inte
            uttala mig om just denna artikel. Jag tycker kanske inte att man
            ska använda kammarens tid till att referera en särskild artikel
            och be en minister dra slutsatser av den. Jag försöker vara lite
            mer allmän.
          </note>
          <note>
            Om man ser till området fritid, som detta uppenbarligen handlar
            om, kan vi ändå konstatera att vi i
          </note>
          <note>
            Sverige, tack vare det skattetryck som vi har och tack vare att
            vi tar ut relativt höga skatter, har kunnat satsa på fritidsverksamhet.
            Nu satsar vi ytterligare en miljard på idrott m.m. Det leder i
            sin tur till att vi får duktiga idrottare, som det uppenbarligen
            handlade om i det här fallet. Vi har ingen som helst anledning
            att frångå denna syn, denna samhällsmodell.
          </note>
          <note>
            Jag måste också säga att det är lite underligt att höra vad Kent
            Olsson säger när man känner till valresultatet och vet vad som
            pågår i Moderata samlingspartiet. Självprövningens tid har tydligen
            inte kommit för alla.
          </note>
          <note>
            FN:s barnkonvention
          </note>
          <note type="speaker">
            Anf. 17 GUSTAV FRIDOLIN (mp):
          </note>
          <note>
            Herr talman! Jag har en fråga till statsrådet Jan O
          </note>
          <note>
            Karlsson. Den rör FN:s barnkonvention - ett utmärkt stycke text
            som Sverige har haft den goda smaken att både underteckna och
            implementera i sin lagstiftning.
          </note>
          <note>
            T.ex. slår vi fast i utlänningslagen att barns bästa och barns
            möjlighet till hälsa och utveckling ska sättas i främsta rummet.
          </note>
          <note>
            I barnkonventionen står det vidare att konventionsstaterna erkänner
            att barn med fysiskt eller psykiskt funktionshinder ska få ett
            fullvärdigt och anständigt liv. I artikel 24 står: "Konventionsstaterna
            erkänner barnets rätt att åtnjuta bästa uppnåeliga hälsa och rätt
            till sjukvård och rehabilitering."
          </note>
          <note>
            Det här gäller tydligen inte alla barn. På läktaren sitter Nadina
            Imamovic, ett barn med en svår synskada som kan få hjälp i Sverige
            men inte i Bosnien. Jag tänker inte fråga ministern om det enskilda
            fallet -
          </note>
          <note>
            det vet jag att han inte får svara på. Jag tänker däremot fråga
            om barnkonventionen. Inte om Sverige följer den, för det verkar
            uppenbart att vi inte har gjort det hitintills, men däremot vill
            jag fråga hur ministern avser att i framtiden verka för att vi
            ska följa FN:s barnkonvention.
          </note>
          <note type="speaker">
            Anf. 18 Statsrådet JAN O KARLSSON (s):
          </note>
          <note>
            Herr talman! Jag hälsar Gustav Fridolin välkommen till kammaren
            och till våra frågestunder.
          </note>
          <note>
            Jag konstaterar att Sverige inte bara har ratificerat barnkonventionen
            och inarbetat barnkonventionen genom en portalparagraf i vår utlänningslagstiftning.
          </note>
          <note>
            Sverige har spelat en oerhört stor roll för att över huvud taget
            skapa opinion för och driva igenom att man antog en barnkonvention.
            Jag tror att det är få länder, om ens något, som har spelat en
            så viktig roll för barnkonventionen som just vårt land, och jag
            ser det som en viktig uppgift att utveckla utlänningspolitiken,
            flyktingpolitiken, migrationspolitiken osv. i vårt land så att
            vi kan följa FN:s barnkonvention.
          </note>
          <note>
            Därför har vi inarbetat barnkonventionen i vår lagstiftning.
          </note>
          <note type="speaker">
            Anf. 19 GUSTAV FRIDOLIN (mp):
          </note>
          <note>
            Herr talman! Det stämmer att vi har varit drivande för att man
            ska skriva en barnkonvention och att den ska komma till stånd.
            Däremot tvivlar jag på att vi är drivande i att också se till
            att efterfölja den.
          </note>
          <note>
            Låt mig återupprepa artikel 24:
          </note>
          <note>
            "Konventionsstaterna erkänner barnets rätt att åtnjuta bästa
            uppnåeliga hälsa och rätt till sjukvård och rehabilitering. Konventionsstaterna
            skall sträva efter att säkerställa att inget barn är berövat sin
            rätt att ha tillgång till sådan hälso- och sjukvård."
          </note>
          <note>
            Det står: inget barn. Barnkonventionen känner inga gränser, vare
            sig geografiska eller etniska. Men det gör svensk utlänningslagstiftning
            vad gäller barn, t.ex. i fallet Nadina Imamovic.
          </note>
          <note>
            Av svaret på frågan kan jag fortfarande inte förstå hur våra
            historiska meriter kan beskriva vad ministern avser att göra i
            framtiden för att se till att vi inte hamnar i situationen att
            FN:s barnkonvention inte följs, t.ex. i sådant som gäller flyktingpolitiken.
          </note>
          <note type="speaker">
            Anf. 20 Statsrådet JAN O KARLSSON (s):
          </note>
          <note>
            Herr talman! Som Gustav Fridolin i sin uppläsning konstaterade
            ska vi sträva efter detta. Och det gör vi. Vi strävar efter detta
            genom att vi har arbetat in FN:s barnkonvention i vår utlänningslagstiftning.
          </note>
          <note>
            Därigenom strävar vi efter att varje barn ska få den behandling
            som det ska ha. Denna strävan kommer vi alltså att fortsätta.
          </note>
          <note>
            Jag tror att vi här i kammaren och i svensk flyktingpolitik har
            en oerhörd värdegemenskap om detta.
          </note>
          <note>
            Jag är fullständigt övertygad om att även om den här verksamheten
            får en annan ansvarig minister än jag kommer denna strävan att
            fortsätta. Dessutom tror jag att vi kommer att utveckla den så
            att vi bättre och bättre kan uppfylla dessa strävanden. Men det
            har aldrig rått någon som helst tvekan om att vi ska eftersträva
            att varje barn ska behandlas på allra bästa sätt i vårt land -
            det gäller flyktingbarn och alla andra barn.
          </note>
          <note>
            ILO-konventionen
          </note>
          <note type="speaker">
            Anf. 21 ERLING WÄLIVAARA (kd):
          </note>
          <note>
            Herr talman! Jag har en fråga till jordbruksministern.
          </note>
          <note>
            Anpassningen av lagar och förordningar pågår ju i regeringen
            för att kunna ratificera ILO 169-
          </note>
          <note>
            konventionen. Exempelvis avvaktar man gränsdragningskommissionens
            resultat. Jag vill fråga jordbruksministern om regeringen har
            gjort eller avser att göra någon konsekvensanalys eller konsekvensbeskrivning
            innan en eventuell ratificering sker. Vad kommer detta att innebära
            för befintligt näringsliv i området, vad kommer det att innebära
            för relationerna mellan samer och övrig ursprungsbefolkning i
            området?
          </note>
          <note type="speaker">
            Anf. 22 Jordbruksminister MARGARETA WINBERG (s):
          </note>
          <note>
            Herr talman! Frågan om anslutning till ILO 196 är kontroversiell
            men också väldigt angelägen av det skälet att Sverige alltid har
            varit pådrivande, i Genève och på andra platser, när det gäller
            internationella frågor som har med människors rättigheter att
            göra.
          </note>
          <note>
            Vi har gjort ett antal saker: informationssatsningen om samerna,
            gränsdragningskommissionen, som just har börjat sitt arbete, utredningen
            om sametingets sätt att fungera och Rennäringskommittén, som just
            har lämnat sitt betänkande på remiss. Vi avser också att tillsätta
            en jakt- och fiskeutredning för att klarlägga förhållanden mellan
            samerna, markägarna och de närboende icke-samerna.
          </note>
          <note>
            När allt detta är klart ska vi göra en sammanvägning och se hur
            det blev. I det sammanhanget kommer naturligtvis de frågor att
            besvaras som Erling
          </note>
          <note>
            Wälivaara ställde.
          </note>
          <note type="speaker">
            Anf. 23 ERLING WÄLIVAARA (kd):
          </note>
          <note>
            Herr talman! Som det är i dag lever samerna och övrig befolkning
            i stort samförstånd uppe i norr. Det vore oerhört värdefullt att
            man ser på detta ur demokratisk synvinkel innan man börjar tänka
            på att ratificera ILO 169. Man måste fråga sig om det är en demokratiskt
            riktig konvention, och man måste också göra en klar och tydlig
            konsekvensbeskrivning och analys av vad detta får till följd,
            så att vi inte startar något inbördeskrig uppe i fjällvärlden.
          </note>
          <note type="speaker">
            Anf. 24 Jordbruksminister MARGARETA WINBERG (s):
          </note>
          <note>
            Herr talman! Jag noterade att Erling Wälivaara sade att det råder
            stort samförstånd mellan samer och övrig befolkning. Jag kanske
            inte riktigt delar den uppfattningen. Jag bor själv i området,
            så jag vet också vad jag talar om. Möjligen är det större enighet
            i Norrbotten än i Jämtland, fast jag tror det inte.
          </note>
          <note>
            Emellertid är det min uppfattning att vi måste söka skapa samförstånd
            och inte konfrontation. Men det gör man inte från en dag till
            en annan. Jag kan inte stå här och säga att vi ska underteckna
            ILO 169 i mars nästa år. Det kommer att ta längre tid än så, för
            jag söker samförstånd i frågan, och det samförståndet finns inte
            ännu.
          </note>
          <note>
            Landstingens organisation
          </note>
          <note type="speaker">
            Anf. 25 GUNNAR ANDRÉN (fp):
          </note>
          <note>
            Herr talman! Jag har en fråga till socialministern om spridande
            av makt och ansvar. Låt mig allra först säga, eftersom det är
            första gången jag yttrar mig i
          </note>
          <note>
            Sveriges riksdag, att det känns både ansvarsfullt och hedersamt
            att få göra det och att få företräda så många väljare.
          </note>
          <note>
            Min fråga gäller både det ideologiska och det organisatoriska.
            I många undersökningar, inte minst inom sjukvården och från Komunalarbetareförbundet,
            noterar man alldeles uppenbart att de som arbetar på mindre arbetsplatser
            känner större arbetstillfredsställelse än de som arbetar på de
            stora arbetsplatserna.
          </note>
          <note>
            Min fråga är om socialministern har några särskilda tankar om
            detta och om landstingens organisation, som uppenbarligen upplevs
            som väldigt opersonlig av många anställda när det gäller ansvarstagande.
          </note>
          <note type="speaker">
            Anf. 26 Socialminister LARS ENGQVIST (s):
          </note>
          <note>
            Herr talman! Jag ska också, precis som min kollega gjorde, hälsa
            Gunnar Andrén välkommen till riksdagen. Jag ser fram emot många
            trevliga debatter och frågestunder där Gunnar Andrén kan spela
            en viktig roll.
          </note>
          <note>
            Jag tror att landstingen, och då särskilt sjukvårdens organisation,
            bär med sig en tradition som egentligen kommer från de gamla militära
            systemen.
          </note>
          <note>
            Där finns stora hierarkier, mycket över- och undersystem; man
            är överläkare, underläkare, översköterska och undersköterska osv.
          </note>
          <note>
            Om vi ska få en effektiv sjukvård där personalen trivs och känner
            att den kan utvecklas och där vi som patienter känner att vi blir
            rätt bemötta behöver vi förändra organisationen inom den svenska
            sjukvården. Några tror att detta med automatik måste leda till
            en marknadsanpassning av sjukvården och till att man måste bryta
            upp sjukvårdens grundläggande struktur när det gäller finansiering
            och patienternas rättigheter. Jag tror inte det. Jag tror att
            vi kan skapa en modernare organisation med mindre avstånd till
            beslutsfattarna och med större inflytande för de anställda över
            sin arbetssituation än vad som är fallet i dag. Vi kommer alltså
            att arbeta för en förändring av organisationen och en anpassning
            av landstingets sjukvårdsorganisation mot mindre enheter, mer
            av teamarbete, mer av att riva de gamla gränserna och framför
            allt att riva de gamla hierarkierna.
          </note>
          <note type="speaker">
            Anf. 27 GUNNAR ANDRÉN (fp):
          </note>
          <note>
            Herr talman! Jag tackar statsrådet för detta. När det gäller
            finansieringen av sjukvården är vi helt eniga. Det råder inget
            tvivel om det. Men när statsrådet talar sig varm för olika mindre
            enheter kommer man onekligen in på frågan om man från landstingets
            sida ska uppmuntra eller försöka motarbeta att det skapas nya
            mindre och ofta privata enheter.
          </note>
          <note type="speaker">
            Anf. 28 Socialminister LARS ENGQVIST (s):
          </note>
          <note>
            Herr talman! Mitt svar är att detta avgörs av vilken del av sjukvården
            som vi talar om. När det gäller stora delar av sjukvården, framför
            allt primärvården, arbetar vi från regeringens sida aktivt för
            att pröva fler modeller för både organisation och driftsansvar.
          </note>
          <note>
            Vi stimulerar landstingen till att pröva möjligheten att låta
            personalen i sjukvården ta ett större ansvar genom att driva verksamhet
            i egen regi genom avtal med landstingen.
          </note>
          <note>
            Om man ska behålla det sjukvårdssystem som vi har är det inte
            möjligt att överlåta vissa delar av sjukvården till privata vinstintressen.
            Vi har när det gäller akutsjukvården sagt att akutsjukhusen inte
            bör överlåtas till företag som drivs med privata vinstintressen.
          </note>
          <note>
            Men det utesluter inte att man också inom akutsjukvården faktiskt
            kan hitta bättre och effektivare organisationsformer.
          </note>
          <note>
            Fattigdom i Sverige
          </note>
          <note type="speaker">
            Anf. 29 VERONICA PALM (s):
          </note>
          <note>
            Herr talman! Jag har en fråga som rör kärnan i den svenska välfärden.
            Jag hoppas att socialministern kan ge mig ett svar på den.
          </note>
          <note>
            I dag är det FN:s dag för att utrota världsfattigdomen. När jag
            har varit ute och rest har jag alltid varit väldigt stolt över
            det som Sverige har gjort utomlands för att utrota fattigdom.
            Jag är otroligt stolt över det svenska välfärdssystemet, men jag
            har under den senaste veckan fått en kall klump i magen när jag
            har läst i tidningarna om de barn som kommer till skolan på måndag
            morgon och är hungriga, om barn som av olika skäl lever i familjer
            där man inte kan äta sig mätt hemma, där man äter sig mätt på
            fredagen, men där barnen kommer hungriga till skolan på måndag
            morgon. Det behöver inte bara vara fråga om ekonomisk fattigdom,
            utan det kan finnas andra skäl.
          </note>
          <note>
            Min fråga är: Vad är socialministerns reflexioner över dessa
            rapporter om att vi i Sverige 2002 har barn som kommer hungriga
            till skolan på måndagsmorgonen?
          </note>
          <note type="speaker">
            Anf. 30 Socialminister LARS ENGQVIST (s):
          </note>
          <note>
            Herr talman! Rädda Barnens redovisning av barnfattigdom är intressant
            på två sätt. Det ena är att man djärvt nog vågar ha en definition
            på fattigdom som är något mer ambitiös än att bara utgå från ett
            mer traditionellt fattigdomsbegrepp. Jag tycker att Rädda Barnen
            gör rätt i fråga om detta. Om man har höga ambitioner när det
            gäller välfärdspolitiken ska man också våga definiera fattigdom
            på det sätt som Rädda Barnen gör.
          </note>
          <note>
            Det andra är att Rädda Barnen faktiskt redovisar påtagliga förbättringar
            när det gäller barnfamiljernas ekonomiska och sociala situation
            under de senaste åren. Det ska vi glädja oss över. Det är färre
            barn i dag som lever under omständigheter som definieras som fattigdom
            enligt Rädda Barnens definition. Det har skett påtagliga förbättringar.
            Det finns två förklaringar till det. Det ena är att den allmänna
            ekonomiska situationen har förbättrats för barnfamiljerna. Det
            andra är att arbetsmarknadssituationen har förbättrats så att
            vi har fler som kan försörja sig genom eget arbete, vilket också
            har påverkat barnens situation.
          </note>
          <note>
            Jag tror att den allmänna reflexion som man ska göra när det
            gäller barnfamiljerna är att vi aldrig kan lösa fattigdomsproblemen
            med mindre än att människor har arbete och kan försörja sig genom
            eget arbete och därmed skapa en grund för en trygg tillvaro för
            barnen.
          </note>
          <note type="speaker">
            Anf. 31 VERONICA PALM (s):
          </note>
          <note>
            Herr talman! Det är naturligtvis bra att regeringen arbetar med
            att prioritera barnfamiljerna och barnfamiljernas ekonomiska situation.
            Och jag håller med socialministern till hundra procent om att
            det är rätten till arbete och rätten till försörjning som är kärnan
            både i den egna familjens försörjning och ur ett samhällsperspektiv
            när det gäller välfärdssystemets försörjning.
          </note>
          <note>
            Jag vill ändå återigen påpeka att det är helt oacceptabelt att
            barn i Sverige i dag inte ska kunna äta sig mätta i sina egna
            hem. Det är fullständigt oacceptabelt, oavsett om det är av rena
            ekonomiska skäl eller av socioekonomiska skäl.
          </note>
          <note>
            Jag skulle avslutningsvis vilja fråga socialministern om han
            tar med sig dessa rapporter och använder
          </note>
          <note>
            Rädda Barnens rapport och det som har kommit upp om hungriga
            barn i det fortsatta arbetet när välfärdssystemen utformas.
          </note>
          <note type="speaker">
            Anf. 32 Socialminister LARS ENGQVIST (s):
          </note>
          <note>
            Herr talman! Jag skulle kunna svara ett enkelt ja på den frågan.
            Men jag skulle kunna komplettera den med att regeringen på mitt
            initiativ för ett antal år sedan tillsatte en omfattande välfärdsutredning
            under ledning av Joakim Palme som i ett antal rapporter beskrev
            precis samma situation och som ansåg att den stora utmaningen
            i välfärdspolitiken är att se till att barn i utsatta miljöer
            och barn i familjer som lever under små ekonomiska omständigheter
            får en trygghet i sin tillvaro och faktiskt inte ska behöva gå
            till skolan och känna hunger på måndagsmorgonen.
          </note>
          <note>
            Rädda Barnens rapport kompletterar alltså Joakim
          </note>
          <note>
            Palmes välfärdsrapporter och bildar en bra grund för framtidens
            välfärdspolitik.
          </note>
          <note>
            Postens service
          </note>
          <note type="speaker">
            Anf. 33 MARIE ENGSTRÖM (v):
          </note>
          <note>
            Herr talman! Jag har en fråga till Mona Sahlin.
          </note>
          <note>
            Den gäller Postens nya serviceställen. Det har ju visat sig att
            det är förenat med hinder för människor som har funktionshinder
            att ta sig fram till de nya serviceställena. Det handlar t.ex.
            om att dörrar är för smala eller att det är för höga nivåskillnader
            och mycket annat. Detta är faktiskt en ganska stor grupp i samhället.
            Jag skulle därför vilja fråga Mona Sahlin vad hon tänker göra
            för att öka tillgängligheten?
          </note>
          <note>
            Anf. 34 Näringsminister MONA SAH-
          </note>
          <note>
            LIN (s):
          </note>
          <note>
            Herr talman! Jag känner inte till just dessa uppgifter som Marie
            Engström lämnade nu. Jag ska genast ta reda på hur det ser ut
            med Postens planering för tillgängligheten som är oerhört viktig
            när det gäller alla offentliga lokaler.
          </note>
          <note>
            Dessutom kan jag berätta för kammaren och Marie Engström att
            vi har en stor utredning som nu jobbar med att se över diskrimineringslagarna
            och som så småningom under nästa år också ska se över frågan om
            tillgänglighet också ur detta perspektiv och i så fall om och
            hur lagstiftningen ska förstärkas på detta område.
          </note>
          <note type="speaker">
            Anf. 35 MARIE ENGSTRÖM (v):
          </note>
          <note>
            Herr talman! Jag får tacka för svaret. Men uppgifterna bygger
            på en kartläggning som DHR har gjort. Det visar sig att de här
            bristerna kan hänföras till ungefär vart tredje av Postens serviceställen,
            så detta är ett omfattande problem. Sedan måste man fråga sig
            om de funktionshindrade glömdes bort när den nya organisationen
            gjordes.
          </note>
          <note>
            Jag får i alla fall tacka för svaret. Vi får väl återkomma och
            titta närmare på vad översynen ger vid handen.
          </note>
          <note>
            Torskfiskestoppet
          </note>
          <note type="speaker">
            Anf. 36 JAN ANDERSSON (c):
          </note>
          <note>
            Herr talman! Jag har en fråga till jordbruksminister Margareta
            Winberg. Som ett resultat av förhandlingarna om regeringsmakten
            mellan Miljöpartiet och
          </note>
          <note>
            Socialdemokraterna har vi, såvitt jag förstår, ett svenskt torskfiskestopp
            att vänta nästa år - ett stopp som kanske får större effekter
            för fiskarna och fiskenäringen än det gör nytta för torskbestånden.
            Säkerligen hade den internationella förvaltningsplanen varit att
            föredra.
          </note>
          <note>
            Vi är nog överens om att situationen för torskbestånden är oerhört
            bekymmersam och om att verkningsfulla åtgärder måste vidtas. Situationen
            är, tycker jag, så bekymmersam att vi behöver diskutera den i
            denna kammare, inte i slutna rum där man förhandlar om ministerposter.
          </note>
          <note>
            Min fråga är därför: När kommer riksdagen att ha ett beslutsunderlag
            när det gäller torskfiskestoppet?
          </note>
          <note type="speaker">
            Anf. 37 Jordbruksminister MARGARETA WINBERG (s):
          </note>
          <note>
            Herr talman! Vi sitter inte i slutna rum och förhandlar om ministerposter,
            utan vi förhandlar om torskar. Det är en viss skillnad, hoppas
            jag.
          </note>
          <note>
            Det är alldeles riktigt att vi har en uppgörelse som säger att
            vi nu ska pröva om det är möjligt att stoppa det svenska torskfisket.
            Vad vi just nu gör i de slutna rummen är att vi försöker - detta
            är ingen större hemlighet, utan jag kan säga det här - definiera
            vilka områden, vilka vatten, det gäller och vilka grupper av fiskare
            det gäller. Kan vi titta lite på lång sikt? Det här är ju en temporär
            lösning. Kan vi på lång sikt hitta någon annan metod som är mer
            effektiv än de metoder som vi har använt oss av och som är EU-
          </note>
          <note>
            gemensamma? Förvaltningsplanen, som mycket riktigt nämndes, spelar
            en alldeles utomordentligt viktigt roll enligt mitt synsätt.
          </note>
          <note>
            Vi diskuterar också med kommissionen om det här är möjligt att
            göra och i så fall på vilken biologisk grund. Vi kommer att ge
            Fiskeriverket i uppdrag att finna denna biologiska grund och argumenteringen
            inför kommissionen.
          </note>
          <note>
            Slutligen kan jag säga att jag själv har bilaterala möten med
            vår kommissionär på området för att diskutera frågan. Jag kan
            inte säga när kammaren får ta ställning till detta men föreställer
            mig att det kommer en motion eller att detta på något annat vis
            aktualiseras i miljö- och jordbruksutskottet så att frågan så
            småningom kommer till denna kammare för debatt.
          </note>
          <note type="speaker">
            Anf. 38 JAN ANDERSSON (c):
          </note>
          <note>
            Herr talman! Såvitt jag förstår är det tänkt att stoppet ska
            gälla från den 1 januari 2003. Det är alltså inte speciellt lång
            tid kvar. Tycker ministern att det är rimligt med så kort tid
            för att kunna komma till tals i kammaren när det gäller torskfiskestoppet?
          </note>
          <note type="speaker">
            Anf. 39 Jordbruksminister MARGARETA WINBERG (s):
          </note>
          <note>
            Herr talman! Ja, det tycker jag. Om man under allmänna motionstiden
            väcker en motion i riksdagen kommer den troligtvis upp före den
            1 januari och då har man den debatt som Jan Andersson efterlyser.
          </note>
          <note>
            Sexhandel på Balkan
          </note>
          <note type="speaker">
            Anf. 40 ROSITA RUNEGRUND (kd):
          </note>
          <note>
            Herr talman! Jag skulle vilja ställa en fråga till utrikesminister
            Anna Lindh.
          </note>
          <note>
            I dag går Madeleine Rees, FN-kommissionens chef för mänskliga
            rättigheter i Sarajevo, ut om sexhandeln med kvinnor i Östeuropa
            som ett av Balkans största problem. Innan fredsövervakarna kom
            till
          </note>
          <note>
            Bosnien-Hercegovina fanns det, enligt Madeleine
          </note>
          <note>
            Rees, ingen människohandel för sexuella ändamål.
          </note>
          <note>
            Madeleine Rees säger också att problemen är ofantliga och att
            det är viktigt att man gräver fram orsakerna till att den här
            marknaden har utvecklats.
          </note>
          <note>
            I de utredningar som har gjorts pekar man väldigt sällan, eller
            aldrig, på orsakerna till att sexhandeln har växt fram, utan fokus
            ligger på hur detta ska stoppas.
          </note>
          <note>
            I Sverige har man arbetat på ett mycket positivt sätt både när
            det gäller människohandel och när det gäller prostitution.
          </note>
          <note>
            Min fråga till ministern är vad ministern avser att göra inom
            det internationella samfundet för att lyfta upp de här frågorna.
          </note>
          <note type="speaker">
            Anf. 41 Utrikesminister ANNA LINDH (s):
          </note>
          <note>
            Herr talman! Rosita Runegrund tar upp ett väldigt stort problem.
            Man ska dock komma ihåg att detta har varit ett problem, bl.a.
            i Bosnien, även innan det fanns FN-personal stationerad där. I
            många regioner har detta varit ett stort problem i många år. Sedan
            dröjde det tyvärr innan man fick upp ögonen för det, men desto
            viktigare är det att vi agerar i dag. Låt mig nämna följande exempel.
            Det gäller
          </note>
          <note>
            1. att se till att vi kommer till rätta med de grundproblem som
            gör att offren drabbas, nämligen fattigdomen och ibland ren svält
            samt arbetslösheten bland kvinnorna i de här områdena,
          </note>
          <note>
            2. att använda alla lagliga metoder för att få slut på detta
            och genomföra kriminalisering i alla led av trafficking och försöka
            få alla länder att göra detsamma,
          </note>
          <note>
            3. att se till att vi ökar medvetenheten om detta - här är inte
            minst Lukas Moodyssons nya film Lilja 4-
          </note>
          <note>
            ever ett utmärkt exempel, en film som nu sprids i
          </note>
          <note>
            Europa och som vi försöker se till att den sprids även i de allra
            fattigaste länderna -
          </note>
          <note>
            4. att se till att vi också får ett ordentligt internationellt
            samarbete, något som jag hoppas på att få återkomma till.
          </note>
          <note type="speaker">
            Anf. 42 ROSITA RUNEGRUND (kd):
          </note>
          <note>
            Herr talman! Svaret, som jag tackar för, lovar väldigt gott,
            men jag har en följdfråga.
          </note>
          <note>
            KFOR-styrkorna har ju immunitet. Kosovoombudspursern har påtalat
            svårigheten med immuniteten och att olika länder tillämpar olika
            lagar.
          </note>
          <note>
            Min följdfråga är om ministern kommer att arbeta för att de mänskliga
            rättigheterna respekteras i de olika länderna.
          </note>
          <note type="speaker">
            Anf. 43 Utrikesminister ANNA LINDH (s):
          </note>
          <note>
            Herr talman! Vi har ett väldigt strängt svenskt regelverk på
            området, och det försöker vi få andra länder att tillämpa. Vi
            har lyft upp hela frågan om trafficking - inte bara när det gäller
            internationell personal - i EU. Vi har också fått EU att prioritera
            frågan om trafficking när det gäller samarbetet med Asien där
            vi nu har en gemensam aktionsplan och när det gäller samarbetet
            med Afrika där vi håller på att ta fram en gemensam aktionsplan.
            Vi har också prioriterat detta inom EU i samarbetet med Balkanländerna
            och bl.a. de baltiska länderna.
          </note>
          <note>
            På alla de här områdena sätter vi i gång med åtgärder, som jag
            nyss beskrev. Vi försöker dessutom se till att man undervisar
            all internationell personal när det gäller mänskliga rättigheter,
            när det gäller uppförandekoder - hur man uppför sig - och få till
            stånd ett strängt regelverk om vad som händer ifall man bryter
            mot de självklara reglerna. Personalen är där för att skydda kvinnor
            och barn, inte för att exploatera dem.
          </note>
          <note>
            Energisparande åtgärders påverkan på fastigheters taxeringsvärden
          </note>
          <note>
            Anf. 44 BENGT-ANDERS JOHANS-
          </note>
          <note>
            SON (m):
          </note>
          <note>
            Herr talman! Jag vänder mig till statsrådet Winberg eftersom
            det handlar om en övergripande fråga.
          </note>
          <note>
            Varför ska en husägare som väljer att investera i energisparande
            åtgärder straffas genom att fastighetens taxeringsvärde höjs?
            Därigenom ökar fastighetsskatten trots att det handlar om ett
            mycket utvecklat och tydligt mål som bl.a. regeringen har satt
            upp.
          </note>
          <note type="speaker">
            Anf. 45 Jordbruksminister MARGARETA WINBERG (s):
          </note>
          <note>
            Herr talman! Ja, det är ganska självklart att om man gör sådana
            investeringar att värdet på fastigheten ökar, då tar det sig också
            uttryck i senare led. Det är ingenting nytt, utan så har det varit
            och så kommer det med all sannolikhet också att förbli. Värdet
            på fastigheten har ju ökat i och med investeringen. Vid en eventuell
            försäljning senare får man förhoppningsvis ut mer pengar för fastigheten.
          </note>
          <note>
            Anf. 46 BENGT-ANDERS JOHANS-
          </note>
          <note>
            SON (m):
          </note>
          <note>
            Herr talman! Det innebär alltså att statsrådet inte har någon
            som helst ambition att åtminstone försöka lindra den här sällsynt
            kontraproduktiva skatten. Vi kan ha väldigt delade uppfattningar
            om hur stor fastighetsskatten ska vara rent allmänt eftersom den
            för närvarande driver människor, speciellt äldre människor, från
            gård och grund.
          </note>
          <note type="speaker">
            Anf. 47 Jordbruksminister MARGARETA WINBERG (s):
          </note>
          <note>
            Herr talman! Jag menar att det skulle vore en olycklig och faktiskt
            helt felaktig signal om en miljöinvestering inte skulle göra att
            värdet på fastigheten ökade. Signalen ska vara en annan, nämligen
            att det ska vara bra att göra miljöinvesteringar, något som också
            genererar ett högre värde på fastigheten.
          </note>
          <note>
            Det är klart att det här är en del som ligger till grund för
            värdet på fastigheten och därmed också för fastighetstaxeringen,
            men det finns också många andra grunder. Just miljödelarna är
            något som vi hela tiden ser över eftersom vi tycker att det är
            angeläget att man gör de här sakerna. Finns det då någonting att
            justera tittar vi självklart på det. Men själva grundfrågan, att
            investeringar ökar värdet, tror jag att det är lite svårt att
            komma runt.
          </note>
          <note>
            Stressrelaterad ohälsa
          </note>
          <note type="speaker">
            Anf. 48 NYAMKO SABUNI (fp):
          </note>
          <note>
            Herr talman! I min fråga vänder jag mig till socialminister Lars
            Engqvist.
          </note>
          <note>
            De offentliganställda nämns ofta i debatten som den mest utsatta
            gruppen när det gäller stressrelaterad ohälsa. Enligt en undersökning
            utförd av LUI Marknadsinformation har de offentliganställda sämre
            villkor för arbetsmåltider än de i privat sektor. 41 % av de offentliganställda
            har mindre än 31 minuter i måltidspaus. Det är dubbelt så många
            som i den privata sektorn. Det är i dag mycket vanligt att man
            kastar i sig maten i farten, sitter och äter vid arbetsplatsen
            eller hoppar över måltiden. Därmed går tre viktiga ingredienser
            förlorade med det, nämligen en återhämtning med paus, måltidens
            näringstillskott och den sociala samvaron. Kroppens biologi är
            inte förhandlingsbar. Detta får konsekvenser både för individen
            och för arbetsmarknaden.
          </note>
          <note>
            Ur ett hälsoperspektiv är min fråga till ministern:
          </note>
          <note>
            Vad avser ministern att göra för att bromsa denna utveckling?
          </note>
          <note type="speaker">
            Anf. 49 Socialminister LARS ENGQVIST (s):
          </note>
          <note>
            Herr talman! Egentligen berör frågeställningen anställnings-
            och arbetsvillkor överlag. Det intressanta med den offentliga
            sektorn är att den skiljer sig från andra delar av arbetsmarknaden
            genom att den i stor utsträckning domineras av kvinnor. Även åldersmässigt
            ser den offentliga sektorn annorlunda ut än den övriga arbetsmarknaden.
          </note>
          <note>
            Vad vi behöver göra för att klara den offentliga sektorns uppdrag
            framöver är att se till att arbetsvillkoren överlag blir bättre,
            se över arbetstiderna, anställningsvillkoren och självklart också
            se över de delar av arbetsinnehållet som handlar om hur man använder
            sin lunchpaus.
          </note>
          <note>
            Ett av målen för den här regeringen, som också redovisas i regeringsdeklarationen,
            är just att försöka få de offentliga arbetsgivarna att bli mönsterarbetsgivare,
            dvs. att man förändrar arbetsvillkoren så pass mycket att man
            också från den privata sektorn ska kunna säga: Här klarar man
            det. Det är en gigantisk utmaning och ett stort uppdrag för politiker
            i kommuner och landsting och naturligtvis också för oss i riksdag
            och regering. Men inriktningen handlar om att förbättra arbetsvillkoren,
            förbättra anställningsvillkoren för hela personalen och se till
            att vi kan rekrytera folk i framtiden.
          </note>
          <note>
            Det är så jag vill se den fråga som Nyamko Sabuni tar upp, nämligen
            hur det fungerar när det gäller utnyttjandet och användandet av
            lunchpausen.
          </note>
          <note type="speaker">
            Anf. 50 NYAMKO SABUNI (fp):
          </note>
          <note>
            Herr talman! Det finns en trend där arbetsmarknadens parter förhandlar
            bort rasterna. Det går stick i stäv mot arbetstidslagen och arbetsmiljölagen.
            Hur ställer sig ministern till det?
          </note>
          <note type="speaker">
            Anf. 51 Socialminister LARS ENGQVIST (s):
          </note>
          <note>
            Herr talman! Där tangerar man ett ganska svårt problem, nämligen
            i vilken mån vi ska ha uppfattningar om hur arbetsmarknadens parter
            förhandlar sina avtal. Jag ska ändå ta mig rätten att kommentera
            det.
          </note>
          <note>
            Jag tror att det finns anledning för parterna på båda sidor att
            reflektera över hur man använder hela tiden och vilken roll de
            korta ledigheterna mitt på dagen spelar. På de arbetsplatser där
            lunchtiden är nere mot en halvtimme skapar man stress och problem.
            Att ta bort en kvart av lunchrasten för att i stället få en kvarts
            ledighet senare på dagen kan straffa sig i form av ökad ohälsa
            på arbetsplatserna.
          </note>
          <note>
            I den mån man har rätt att ha synpunkter från riksdagens talarstol
            när det gäller arbetsmarknadens parter tycker jag att man ska
            be dem att tänka noggrant hur man utnyttjar den korta tiden mitt
            på dagen, eller när den nu infaller.
          </note>
          <note>
            Mobiltelefoni i Norrbotten
          </note>
          <note type="speaker">
            Anf. 52 KRISTINA ZAKRISSON (s):
          </note>
          <note>
            Herr talman! Jag vill ställa en fråga till statsrådet
          </note>
          <note>
            Mona Sahlin. I Norrbotten, ett stort län med långa avstånd, är
            vi väldigt beroende av hur kommunikationerna fungerar. När det
            gäller mobiltelefoni har vi stora vita fläckar. Då menar jag inte
            snö, för det har vi inte fått ännu, utan områden där mobiltelefontjänster
            inte går att använda alls. Det kan vara byar i
          </note>
          <note>
            Tornedalen, fjällregionen. När man kommer till en by kan folk
            säga: Om du står vid parkeringen utanför
          </note>
          <note>
            Konsum fungerar telefonen. Men vi har också byar där man säger:
            Två kilometer innan du kommer till
          </note>
          <note>
            Siekasjärvi fungerar det inte alls. Det här är naturligtvis inte
            tillfredsställande.
          </note>
          <note>
            Tänker statsrådet göra någonting åt detta?
          </note>
          <note>
            Anf. 53 Näringsminister MONA SAH-
          </note>
          <note>
            LIN (s):
          </note>
          <note>
            Herr talman! Jag får tacka för frågan, för det gjorde att kollegan
            bredvid mig stängde av mobiltelefonen.
          </note>
          <note>
            Kristina Zakrisson tar upp en fråga som det är anledning att
            återkomma till i många sammanhang.
          </note>
          <note>
            Tillgången till telekommunikationer, framför allt till mobilnäten,
            blir allt viktigare för oss som medborgare. Förhoppningsvis kommer
            det att bli ännu mer av det i framtiden då vi får ännu mer service
            och tjänster via mobiltelefoner. Därmed blir också ansvaret för
            att se till att alla delar av Sverige har denna tillgång ännu
            viktigare än vad det kanske har varit.
          </note>
          <note>
            Jag vill i det här sammanhanget nämna en sak som jag tror kan
            vara en symbol för detta. Det är de ny mobilnäten 3 G, där de
            krav som Sverige har ställt på operatörerna som handlar om täckningsgraden
            just avspeglar detta att vi måste nå en större täckning än tidigare.
            Inte minst gäller det de glest befolkade delarna av Sverige. Därtill
            jobbar också vår Post- och telestyrelse med särskilda uppdrag
            att se till att man kan utnyttja näten effektivare mellan operatörerna
            så att ännu fler medborgare får tillgång till dessa. Jag understryker
            vikten av det och är övertygad om att de nya näten, när de finns
            på plats, underlättar detta mycket.
          </note>
          <note type="speaker">
            Anf. 54 KRISTINA ZAKRISSON (s):
          </note>
          <note>
            Herr talman! Då hoppas jag att det innebär att man inte kommer
            att ge avkall på kravet att det ska täcka hela landet. Som jag
            har förstår kommer man inte att ha täckning förrän alla har skaffat
            en telefon som är anpassad till det nya.
          </note>
          <note>
            Vi har ett annat problem i Tornedalen som jag hoppas inte ska
            påverkas av 3 G. De här nya frekvenserna är tydligen ömtåliga
            när det gäller barrskog. Det är inte bra om vi ska behöva ha kalhyggen
            för att de ska fungera. Jag hoppas att de kommer att byggas ordentligt
            på ett bra sätt.
          </note>
          <note>
            Anf. 55 Näringsminister MONA SAH-
          </note>
          <note>
            LIN (s):
          </note>
          <note>
            Herr talman! Jag hoppas att vi inte behöver ställas inför att
            kalhyggen ska vara det enda möjliga för att nå täckning också
            i Tornedalen. Det hoppas jag kunna lova.
          </note>
          <note>
            När det gäller 3 G och eventuella ändringar i tillståndsvillkoren
            vill jag upprepa det som kammaren väl känner, att PTS, som ansvarar
            för dessa prövningar, har just avslagit en ansökan om att lindra
            villkoren. För Sveriges både tillväxt och demokrati är det viktigt
            att vi fortsätter att se telekommunikationer som en rättighet
            som måste tillkomma alla medborgare.
          </note>
          <note>
            Livsmedelsproduktionen i norra Sverige
          </note>
          <note type="speaker">
            Anf. 56 LENNART GUSTAVSSON (v):
          </note>
          <note>
            Herr talman! I dag ser vi hur livsmedelsproduktionen minskar
            i norra Sverige, särskilt i de glesaste delarna. I många områden
            har produktionen nått en så låg nivå att den egentligen är svår
            att upprätthålla.
          </note>
          <note>
            Om det sedan rör transporter, service eller livsmedelsindustri
            är produktionen på en sådan låg nivå.
          </note>
          <note>
            Samtidigt måste vi konstatera att jordbruket står för många positiva
            värderingar, särskilt hos oss ute i lands- och glesbygd. Det finns
            en mängd möjligheter till utveckling. Mot bakgrund av de behov
            som finns speciellt i norra Sverige brådskar åtgärderna.
          </note>
          <note>
            Min konkreta fråga till jordbruksministern blir:
          </note>
          <note>
            Vilka insatser är regeringen beredd att göra för att rädda, kanske
            t.o.m. utveckla, jordbruket och livsmedelsproduktionen i norra
            Sverige?
          </note>
          <note type="speaker">
            Anf. 57 Jordbruksminister MARGARETA WINBERG (s):
          </note>
          <note>
            Herr talman! Jag är mycket medveten om den utveckling som Lennart
            Gustavsson tar upp. Man kan säga som så att den sker trots de
            mycket höga subventioner som vi har haft och fortfarande har.
            Det gör att det inte är så enkelt som att säga: Mer pengar, så
            löser vi frågan. Det måste till någonting annat. Vad vi gör just
            nu är att inom EU - hela jordbrukspolitiken är ju harmoniserad
            - se över den gemensamma jordbrukspolitiken. I det sammanhanget
            tittar vi både på den rena produktionen och på det som har kommit
            att kallas miljö- och landsbygdsutveckling.
          </note>
          <note>
            Vad jag kunnat se hittills är att en del av de tidigare produktionsstöden
            som varit till för att producera alltför mycket mat - vi äter
            ju inte upp den - i stället kommer att läggas över på miljö- och
            landsbygdsutveckling. Då har vi ett särskilt ansvar i Sverige
            att t.ex. se till att norra Sverige, men inte bara där utan även
            t.ex. Småland, Gotland, Öland och Värmland, får en form av stöd
            som faktiskt gynnar en utveckling, och då måste det nog se lite
            annorlunda ut än i dag.
          </note>
          <note type="speaker">
            Anf. 58 LENNART GUSTAVSSON (v):
          </note>
          <note>
            Herr talman! Jag tror att mycket av EU måste se betydligt annorlunda
            ut.
          </note>
          <note>
            För att möta hoten mot basproduktionen har många lantbrukare
            och livsmedelsföretag i exempelvis Norrlands inland börjat samarbeta
            och samverka på ett bra sätt. Det kan ske genom utbildning, marknadsföring
            eller vidareförädling.
          </note>
          <note>
            På en del områden försvåras utvecklingen inte bara av bristen
            på resurser utan också av brister i regelverket. Det här tror
            jag inte är någonting som är speciellt typiskt för Norrland eller
            Norrlands inland. Det kan t.ex. röra sig om möjligheter för småskaliga
            slakterier.
          </note>
          <note>
            En följdfråga blir: På vilket konkret sätt tänker jordbruksministern
            agera för att gynna vad vi kan kalla lokal livsmedelsproduktion?
          </note>
          <note type="speaker">
            Anf. 59 Jordbruksminister MARGARETA WINBERG (s):
          </note>
          <note>
            Herr talman! Det är alldeles riktigt att vi kan se en helt annan
            organisationsform i dag än för tio år sedan.
          </note>
          <note>
            Det är aktiebolag, det är maskinsamverkan och det är kooperativa
            samverkansformer, och det är väldigt glädjande. Det är också ofta
            de yngre bönderna som gör det här därför att de inte vill ha det
            som deras föräldrar hade det, utan de vill ha semester, kunna
            vara lediga någon lördag osv.
          </note>
          <note>
            Frågan om småskalig livsmedelsproduktion har vi arbetet med under
            de senaste två åren. Livsmedelsverket har gjort en genomgång.
            Jag har gjort en turné, kan man väl kalla det för, på sju platser
            i Sverige där jag har träffat producenter av småskaliga livsmedel
            för att just fråga: Vad kan vi göra ytterligare? Vad upplever
            ni för hinder i regelverket?
          </note>
          <note>
            Nu ligger för beredning någonting som ska bli en aktionsplan
            för småskalig livsmedelsproduktion, där vi ska ta bort de regler
            som upplevs som hindrande.
          </note>
          <note>
            Utvisning av asylsökande som begår grova brott
          </note>
          <note type="speaker">
            Anf. 60 JEPPE JOHNSSON (m):
          </note>
          <note>
            Herr talman! Jag har en fråga till statsrådet Jan O
          </note>
          <note>
            Karlsson.
          </note>
          <note>
            Om en icke-svensk medborgare begår ett brott i
          </note>
          <note>
            Sverige, kan han eller hon dömas till utvisning om brottet är
            tillräckligt grovt. Men om brottslingen samtidigt har sökt asyl
            i Sverige och asylansökan inte är behandlad, brukar fallet vara
            att domstolarna inte dömer till utvisning med motiveringen att
            det förekommer verkställighetshinder.
          </note>
          <note>
            Då är min fråga till Jan O Karlsson: Vilka åtgärder avser statsrådet
            att vidta för att asylsökande som begår grova brott i Sverige
            ska kunna dömas och utvisning verkställas?
          </note>
          <note type="speaker">
            Anf. 61 Statsrådet JAN O KARLSSON (s):
          </note>
          <note>
            Herr talman! Den åtgärd som jag för närvarande arbetar med gäller
            de specifika förhållanden som har uppstått i anslutning till vårt
            arbete för att motverka den enorma ökning av antalet asylsökande
            som uppenbart saknar asylskäl från före detta Sovjetunionen.
          </note>
          <note>
            I samband med att vi nu har tagit upp detta och kommer att aktualisera
            dessa frågor med i första hand den ryska regeringen och de ryska
            myndigheterna, har vi också aktualiserat frågan om att överlämna
            straffverkställigheten till det land varifrån brottslingen kommer.
            Jag hoppas att vi ska kunna komma fram till en ganska snabb lösning
            på detta. Det får sedan vara vägvisande för vårt fortsatta agerande
            på det här området.
          </note>
          <note type="speaker">
            Anf. 62 JEPPE JOHNSSON (m):
          </note>
          <note>
            Herr talman! Jag tackar så här långt för svaret.
          </note>
          <note>
            Frågan är ganska aktuell för mig. Vi har de här bekymren också
            nere i Blekinge, och även på andra ställen i Sverige naturligtvis.
            I dag krävs det relativt grov brottslighet för att en icke-svensk
            medborgare ska bli utvisad. Faktum är att statistik visar att
            av dem som döms till fängelse - och då är det ju fråga om ganska
            grov brottslighet - är det bara ungefär 20 %
          </note>
          <note>
            som får utvisning i dom, även om det inte föreligger verkställighetshinder.
          </note>
          <note>
            Är statsrådet beredd att jobba på att det ska vara lättare att
            utvisa dem som begår så grova brott att de döms till fängelse?
            I dag är det nämligen inte så lätt.
          </note>
          <note type="speaker">
            Anf. 63 Statsrådet JAN O KARLSSON (s):
          </note>
          <note>
            Herr talman! Till att börja med vill jag gärna sätta det här
            i det allmänna perspektivet att vi just nu har fått en väldig
            påfrestning i vårt asylmottagningssystem, därför att det finns
            människor som kommer hit och skenbart söker asyl men som är här
            i helt andra avsikter.
          </note>
          <note>
            Jag kan försäkra att vi har en lång rad åtgärder under utarbetande.
            Det bedrivs i dag en mycket intensiv verksamhet för att se till
            att vi genom den snabbprocess som vi har till vårt förfogande
            kan skicka tillbaka folk som vi misstänker är här i sådana avsikter,
            alltså helst redan innan brott begås. Men det är självklart att
            vi också kommer att verka för att åtgärder vidtas mot varje tendens
            till att denna väg importera organiserad och annan brottslighet
            som hotar asylsystemet.
          </note>
          <note>
            Sfi-undervisningen
          </note>
          <note type="speaker">
            Anf. 64 INGER LUNDBERG (s):
          </note>
          <note>
            Herr talman! Jag skulle vilja ställa en fråga till statsrådet
            Mona Sahlin.
          </note>
          <note>
            Jag har precis träffat två sjuksköterskor, en operationssköterska
            och en barnmorska, som går på sfiutbildning i Bergslagen. De känner
            sig väldigt osäkra på sina möjligheter att ganska snabbt komma
            in på den svenska arbetsmarknaden och är oroliga för att behöva
            tröska igenom komvuxutbildning och en hel sjuksköterskeutbildning.
            Jag vet att KI har en utbildning speciellt riktad till sjuksköterskor
            med utländsk bakgrund. Men hur ska vi kunna få ett system som
            blir generellt, så att vi verkligen tidigt tar vara på kompetensen
            hos de många invandrare som kommer till Sverige och har med sig
            en utbildning där åtminstone stora delar av den utbildningen borde
            vara väldigt värdefull för Sverige?
          </note>
          <note>
            Anf. 65 Näringsminister MONA SAH-
          </note>
          <note>
            LIN (s):
          </note>
          <note>
            Herr talman! Inger Lundberg tar upp en jättelik fråga för de
            individer som det handlar om - Inger
          </note>
          <note>
            Lundberg hade mött två - men också för samhället som helhet,
            nämligen att vi har så mycket kompetens som uppenbarligen inte
            tas till vara av lite olika skäl.
          </note>
          <note>
            Ibland är det därför att systemen i sig tar väldigt lång tid
            att ta sig igenom, ibland därför att vi har uppenbar diskriminering
            på arbetsmarknaden.
          </note>
          <note>
            Det system som vi nu arbetar med är att redan vid introduktionen,
            redan de första dagarna man vistas i
          </note>
          <note>
            Sverige, ska validering och utvärdering påbörjas av det yrke
            och den utbildning man har med sig. Redan då ska vi kunna erbjuda
            praktikplatser och svenskundervisning som är kopplade till det
            yrke man hade med sig. Fram till att det systemet verkligen blir
            effektivt för alla jobbar vi nu med att vidga möjligheten att
            gå en s.k. bristyrkesutbildning, som finns i dag men som har varit
            ganska svår att använda om man redan har ett annat arbete.
          </note>
          <note>
            Vi bygger alltså i dag ut möjligheterna. Och jag hoppas att introduktionen
            i framtiden gör att de som vi möter från sfi kommer att berätta
            om hur bra det var, hur fort det gick och hur välkomna de kände
            sig till Sverige.
          </note>
          <note type="speaker">
            Anf. 66 INGER LUNDBERG (s):
          </note>
          <note>
            Herr talman! Jag vill tacka statsrådet Sahlin för svaret. Jag
            tycker att det här är jätteviktigt. Det är viktigt att det här
            implementeras också i de mindre kommunerna. Jag tror att storstäderna
            börjar bli ganska duktiga på det här. Men det är inte säkert att
            man i de mindre kommunerna alltid fångar upp de här människorna,
            fångar upp möjligheterna, för vi vill ju ha en situation där människor
            med utländsk bakgrund känner att de kan bo kvar i Lindesberg eller
            bo kvar i
          </note>
          <note>
            Kopparberg, men komplettera sin utbildning på närmaste universitet.
          </note>
          <note>
            Jag ser verkligen fram emot att regeringen sätter fart på det
            här arbetet och att det blir en självklarhet att alla som kommer
            hit med en bra yrkes- och utbildningsbakgrund får komplettera
            den snabbt och på rätt sätt i Sverige.
          </note>
          <note>
            Anf. 67 Näringsminister MONA SAH-
          </note>
          <note>
            LIN (s):
          </note>
          <note>
            Herr talman! Jag håller bara med, både om beskrivningen och förhoppningen.
            Även om man säkert har kommit längre i många storstäder, där man
            haft en längre erfarenhet av att ta emot flyktingar och invandrare,
            finns det fortfarande brister också där.
          </note>
          <note>
            Men självfallet är det viktigt att se till att mottagningen kan
            ske i många delar av landet, att introduktionen kan fungera effektivt
            både i små och i stora städer och att vi sprider både erfarenheter
            och resurser, så att det blir lika möjligt att bli väl mottagen
            i Lindesberg som i Stockholm.
          </note>
          <note type="speaker">
            Anf. 68 FÖRSTE VICE TALMANNEN:
          </note>
          <note>
            Det är fortfarande ett antal av kammarens ledamöter som har begärt
            att få ställa frågor, men vi har ju bestämmelsen att frågestunden
            varar exakt en timme.
          </note>
          <note>
            Det är alltså inte möjligt att alla kan få ordet.
          </note>
          <note>
            Frågestunden är därmed avslutad. Jag tackar företrädarna för
            regeringen för att de har kommit hit och svarat på kammarledamöternas
            frågor.
          </note>
          <note>
            7 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2002/03:2 till socialförsäkringsutskottet
          </note>
          <note>
            2002/03:7 till finansutskottet
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            2002/03:10 Straffrättsliga sanktioner mot överträdelser av EG:s
            punktskatteregler för alkohol, tobak och mineraloljor
          </note>
          <note>
            Skrivelse
          </note>
          <note>
            2002/03:3 2002 års redogörelse för tillämpningen av lagen (1991:572)
            om särskild utlänningskontroll
          </note>
          <note>
            Förslag
          </note>
          <note>
            2002/03:RR2 Riksdagens revisorers förslag angående statens personalpolitik
          </note>
          <note>
            2002/03:RR3 Riksdagens revisorers förslag angående statens styrning
            av skolan
          </note>
          <note>
            Motioner med anledning av prop. 2001/02:190 Riksrevisionen
          </note>
          <note>
            2002/03:K2 Tobias Krantz och Liselott Hagberg (fp)
          </note>
          <note>
            med anledning av prop. 2001/02:191 Sekretessfrågor
          </note>
          <note>
            - Ekonomisk brottslighet m.m.
          </note>
          <note>
            2002/03:K3 Mats Einarsson m.fl. (v)
          </note>
          <note>
            9 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 17 oktober
          </note>
          <note>
            2002/03:13 av Runar Patriksson (fp) till miljöminister Kjell
            Larsson
          </note>
          <note>
            Beslut om strandskydd
          </note>
          <note>
            2002/03:14 av Ulf Sjösten (m) till justitieminister
          </note>
          <note>
            Thomas Bodström
          </note>
          <note>
            Utredning av ungdomsbrott
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 22 oktober.
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 15 oktober
          </note>
          <note>
            2002/03:40 av Helena Bargholtz (fp) till utrikesminister Anna
            Lindh
          </note>
          <note>
            Diskriminering av homosexuella
          </note>
          <note>
            2002/03:41 av Martin Andreasson (fp) till statsrådet
          </note>
          <note>
            Jan O Karlsson
          </note>
          <note>
            Utredning av flyktingbegreppet
          </note>
          <note>
            2002/03:42 av Cecilia Nilsson (fp) till statsrådet
          </note>
          <note>
            Britta Lejon
          </note>
          <note>
            Neutrala myndigheter
          </note>
          <note>
            2002/03:43 av Marietta de Pourbaix-Lundin (m) till finansminister
            Bosse Ringholm
          </note>
          <note>
            Fastighetstaxering och fastighetsskatt
          </note>
          <note>
            den 16 oktober
          </note>
          <note>
            2002/03:44 av Gustav Fridolin (mp) till statsrådet Jan
          </note>
          <note>
            O Karlsson
          </note>
          <note>
            Flyktingar från Ryssland
          </note>
          <note>
            2002/03:45 av Kerstin Engle (s) till statsrådet Jan O
          </note>
          <note>
            Karlsson
          </note>
          <note>
            Ängelholm-Helsingborgs flygplats
          </note>
          <note>
            2002/03:46 av Agneta Ringman (s) till kulturminister
          </note>
          <note>
            Marita Ulvskog
          </note>
          <note>
            Kulturarvs-IT
          </note>
          <note>
            2002/03:47 av Berit Jóhannesson (v) till vice statsminister Lena
            Hjelm-Wallén
          </note>
          <note>
            Civilt utnyttjande av militära resurser
          </note>
          <note>
            den 17 oktober
          </note>
          <note>
            2002/03:48 av Ulla Hoffmann (v) till utrikesminister
          </note>
          <note>
            Anna Lindh
          </note>
          <note>
            Följder av ett anfall mot irakiska Kurdistan
          </note>
          <note>
            2002/03:49 av Ulla Hoffmann (v) till utrikesminister
          </note>
          <note>
            Anna Lindh
          </note>
          <note>
            Kurdistan
          </note>
          <note>
            2002/03:50 av Fredrik Olovsson (s) till justitieminister Thomas
            Bodström
          </note>
          <note>
            Etnisk diskriminering inom rättsväsendet
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 22 oktober.
          </note>
          <note>
            11 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 16 oktober
          </note>
          <note>
            2002/03:14 av Ragnwi Marcelind (kd) till justitieminister Thomas
            Bodström
          </note>
          <note>
            Fastighetsmäklarnämndens lokalisering
          </note>
          <note>
            2002/03:15 av Agne Hansson (c) till utrikesminister
          </note>
          <note>
            Anna Lindh
          </note>
          <note>
            Officiella kontakter med regimen i Irak
          </note>
          <note>
            2002/03:17 av Tasso Stafilidis (v) till justitieminister
          </note>
          <note>
            Thomas Bodström
          </note>
          <note>
            Den kanoniska rätten
          </note>
          <note>
            2002/03:18 av Tasso Stafilidis (v) till justitieminister
          </note>
          <note>
            Thomas Bodström
          </note>
          <note>
            Förrättare av vigslar och partnerskap
          </note>
          <note>
            2002/03:19 av Tasso Stafilidis (v) till justitieminister
          </note>
          <note>
            Thomas Bodström
          </note>
          <note>
            Regler för att ingå partnerskap
          </note>
          <note>
            2002/03:20 av Tasso Stafilidis (v) till justitieminister
          </note>
          <note>
            Thomas Bodström
          </note>
          <note>
            Anknytningskrav för partnerskap
          </note>
          <note>
            2002/03:21 av Berit Jóhannesson (v) till statsrådet
          </note>
          <note>
            Jan O Karlsson
          </note>
          <note>
            Stöd till minröjning
          </note>
          <note>
            2002/03:22 av Berit Jóhannesson (v) till statsrådet
          </note>
          <note>
            Jan O Karlsson
          </note>
          <note>
            Sammanställning över svensk minröjningsverksamhet år 2001
          </note>
          <note>
            2002/03:23 av Ragnwi Marcelind (kd) till statsrådet
          </note>
          <note>
            Ingela Thalén
          </note>
          <note>
            Lokalisering av försäkringskassornas arbetsskadehantering
          </note>
          <note>
            2002/03:28 av Göran Lindblad (m) till statsrådet Jan
          </note>
          <note>
            O Karlsson
          </note>
          <note>
            Visum
          </note>
          <note>
            2002/03:29 av Tasso Stafilidis (v) till finansminister
          </note>
          <note>
            Bosse Ringholm
          </note>
          <note>
            Uppbörd till trossamfund utan samtycke
          </note>
          <note>
            2002/03:31 av Marietta de Pourbaix-Lundin (m) till jordbruksminister
            Margareta Winberg
          </note>
          <note>
            Träda och odling på Gotland
          </note>
          <note>
            2002/03:32 av Yvonne Ruwaida (mp) till utrikesminister Anna Lindh
          </note>
          <note>
            Svenskt agerande mot ev. israelisk invasion av Gaza
          </note>
          <note>
            2002/03:33 av Carl-Axel Johansson (m) till miljöminister Kjell
            Larsson
          </note>
          <note>
            Samordningsansvar för erosionsfrågor
          </note>
          <note>
            2002/03:34 av Ulla Löfgren (m) till jordbruksminister
          </note>
          <note>
            Margareta Winberg
          </note>
          <note>
            Viltvårdsavgiften
          </note>
          <note>
            2002/03:35 av Rosita Runegrund (kd) till jordbruksminister Margareta
            Winberg
          </note>
          <note>
            Konsekvenser av ett fiskestopp
          </note>
          <note>
            2002/03:36 av Sven-Gunnar Persson (kd) till jordbruksminister
            Margareta Winberg
          </note>
          <note>
            Internationella åtaganden vid fiskestopp
          </note>
          <note>
            2002/03:37 av Rosita Runegrund (kd) till socialminister Lars
            Engqvist
          </note>
          <note>
            De nya läkemedelsförmånerna
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 22 oktober.
          </note>
          <note>
            12 § Kammaren åtskildes kl. 15.00.
          </note>
          <note>
            Förhandlingarna leddes av andre vice talmannen från sammanträdets
            början till ajourneringen kl. 12.22 och av förste vice talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
