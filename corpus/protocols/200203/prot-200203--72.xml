<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--72</head>
          <docDate when="2003-03-14">2003-03-14</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------------
          </note>
          <note>
            1 § Meddelande om särskilt anordnad debatt
          </note>
          <note>
            Andre vice talmannen meddelade att särskilt anordnad debatt om
            sysselsättningen skulle äga rum efter voteringen onsdagen den
            19 mars ca kl. 9.10.
          </note>
          <note>
            2 § Meddelande om statsministerns frågestund
          </note>
          <note>
            Andre vice talmannen meddelade att statsministerns frågestund
            skulle äga rum torsdagen den
          </note>
          <note>
            20 mars kl. 14.00.
          </note>
          <note>
            3 § Meddelande om information från regeringen
          </note>
          <note>
            Andre vice talmannen meddelade att tisdagen den
          </note>
          <note>
            25 mars kl. 15.30 skulle statsminister Göran Persson lämna information
            om EU-toppmötet i Bryssel den
          </note>
          <note>
            20-22 mars.
          </note>
          <note>
            4 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2002/03:218
          </note>
          <note>
            Till riksdagen
          </note>
          <note>
            Interpellation 2002/03:218 om satsningar på friskvård av Maria
            Larsson (kd)
          </note>
          <note>
            Interpellationen kommer att besvaras den 8 april
          </note>
          <note>
            2003.
          </note>
          <note>
            Orsaken är utlandsresa samt andra externa engagemang.
          </note>
          <note>
            Stockholm den 11 mars 2003
          </note>
          <note>
            Finansdepartementet
          </note>
          <note>
            Bosse Ringholm
          </note>
          <note>
            5 § Svar på interpellation 2002/03:200 om svarttaxiverksamhet
          </note>
          <note type="speaker">
            Anf. 1 Statsrådet ULRICA MESSING (s):
          </note>
          <note>
            Fru talman! Birgitta Sellén har frågat justitieministern vilka
            åtgärder han är beredd att vidta gällande problemet med svarttaxi.
            Arbetet i regeringen är så fördelat att det är jag som ska svara
            på frågan.
          </note>
          <note>
            Jag delar Birgitta Selléns uppfattning att svarttaxiverksamheten
            är ett problem som vi måste komma till rätta med. Precis som Birgitta
            Sellén säger är verksamheten inte sällan förenad med annan kriminell
            verksamhet. Enligt Svenska Taxiförbundet och
          </note>
          <note>
            Rikspolisstyrelsen ökar den organiserade verksamheten med svarttaxi.
            Det är självklart illavarslande.
          </note>
          <note>
            Den 13 februari 2003 hölls ett möte på Näringsdepartementet dit
            Svenska Taxiförbundet, Vägverket och Rikspolisstyrelsen inbjudits
            för att diskutera dessa problem med företrädare för den politiska
            ledningen och tjänstemän på departementet.
          </note>
          <note>
            Enligt såväl Svenska Taxiförbundet som Rikspolisstyrelsen är
            detta ett växande problem, och det förekommer inte bara i storstäderna
            utan i hela landet.
          </note>
          <note>
            Med utgångspunkt från vad som kom fram vid mötet, men också utifrån
            Taxiförbundets egen kartläggning av svarttaxi och de synpunkter
            vi inhämtat från såväl
          </note>
          <note>
            Rikspolisstyrelsen som länsstyrelser och Vägverket, pågår nu
            en intern beredning av förslag till kommittédirektiv för en översyn
            av yrkestrafiklagen.
          </note>
          <note>
            Den skärpning av straffskalan för olaga yrkesmässig trafik som
            trädde i kraft den 1 oktober 1998 var en tydlig signal om att
            denna typ av brottslighet är ett samhällsproblem som det är angeläget
            att bekämpa.
          </note>
          <note>
            Lagstiftning är en väg att gå för att komma till rätta med problemet,
            men det krävs även andra aktiviteter - precis som Taxiförbundet
            själva förordar.
          </note>
          <note>
            Parallellt med en översyn av lagstiftningen är det därför viktigt
            att samarbetet lokalt fortgår. Att informera allmänheten om riskerna
            med att åka svarttaxi är till exempel en viktig uppgift.
          </note>
          <note type="speaker">
            Anf. 2 BIRGITTA SELLÉN (c):
          </note>
          <note>
            Fru talman! Tack för svaret. Jag blev något överraskad av att
            det var Ulrica Messing som svarade. I
          </note>
          <note>
            och för sig är taxiverksamhet en näring, men svarttaxiverksamhet
            är olagligt. Det var därför jag hade ställt frågan till justitieministern.
            Det är okej. Jag tror att vi kommer en bit på väg i dag ändå.
          </note>
          <note>
            Svaret känns detsamma som att vänta på en intern beredning, översyn
            av yrkestrafiklagen, krav på andra aktiviteter. Svaret ger inga
            konkreta besked. Vad händer under tiden medan vi väntar på utredningarna?
          </note>
          <note>
            Jag kan ge några exempel.
          </note>
          <note>
            En ensam, berusad kvinna misshandlas av en svarttaxichaufför.
            En kvinna i 40-årsåldern våldtas i samband med en svarttaxifärd.
            Hotad med bajonett tvingas en 25-åring att ta ut 5 000 kr och
            ge till en svarttaxichaufför. Två flickor, 14 och 16 år gamla,
            blir utsatta för övergrepp och rånad av svarttaxichaufför. Under
            pistolhot tvingas svartaxikund lämna ifrån sig nycklar och kontokort,
            och kunden hittar sedan sitt hem fullständigt länsat.
          </note>
          <note>
            Det här är bara några av de rubriker som man har kunnat plocka
            från medierna.
          </note>
          <note>
            Polisen säger att de försöker störa svarttaxiverksamheten i så
            stor utsträckning de bara kan. Skulle polisen sätta till alla
            resurser som krävs skulle det inte finnas poliser till något annat.
          </note>
          <note>
            Polisen och åklagarna måste ges möjligheter att komma åt problemet
            genom att det görs en lagstiftningsförändring. I dag gäller att
            en svarttaxichaufför ska ha skjutsat kunder minst tre gånger samt
            att de som har åkt berättar vad de har betalat. Det kravet måste
            ändras för att kunna lagföra svarttaxichaufförer. Det kan inte
            vara så att man ska vara tillåten att bryta mot lagen flera gånger.
          </note>
          <note>
            Den lag som trädde i kraft 1998 har visat sig vara ganska tandlös.
            Än har ingen svarttaxichaufför frihetsberövats, trots lagen som
            säger att man kan dömas till upp till ett års fängelse. Varför
            har inte detta följts upp och åtgärdats? Svarttaxiverksamheten
            har inte minskat sedan dess. Enligt en undersökning som
          </note>
          <note>
            Taxiförbundet gjorde 2001 fanns det cirka tusen svarttaxibilar
            i landet. Den siffran har knappast blivit lägre.
          </note>
          <note>
            I början av februari 2003 togs en chaufför i
          </note>
          <note>
            Stockholm som tidigare hade dömts till 6 000 kr i böter. Det
            ska bli intressant att följa det fallet och se om ett avskräckande
            frihetsberövande kan bli domen.
          </note>
          <note>
            En annan dom som nyligen föll gav en svarttaxichaufför 60 dagsböter
            à 30 kr. Det är ett ringa straff med tanke på de stora summor
            de kör in. Men naturligtvis har svarttaxichaufförerna inte deklarerat,
            och de har inga officiella inkomster som det går att beräkna straffavgifter
            på. Ändå vet vi att de omsätter
          </note>
          <note>
            100-200 miljoner kronor.
          </note>
          <note>
            Det är en ojämn kamp som taxichaufförerna med yrkestrafiktillstånd
            för mot svarttaxichaufförerna. De struntar ju i alla regler, saknar
            ofta körkort och lever på intet sätt upp till Vägverkets krav
            för att få köra taxi. Det är viktigt att vi ser till småföretagandet
            och den näring som har stor betydelse för landet, det vill säga
            de registrerade taxichaufförerna.
          </note>
          <note>
            Det behövs klarare regler för att kunna lämna rapporter som kan
            leda till att någon blir dömd i rätten.
          </note>
          <note>
            Ofta drar brottsoffren tillbaka sin anmälan eftersom de riskerar
            repressalier. Vad tycker ministern om detta? Kan vi till exempel
            dra lärdom av Norge?
          </note>
          <note type="speaker">
            Anf. 3 TORKILD STRANDBERG (fp):
          </note>
          <note>
            Fru talman! Regeringen i Sverige har visat svarttaxiverksamheten
            ett påtagligt ointresse. Sedan mitten av 1990-talet växer verksamheten
            för varje år. Branschen - om man kan kalla den så - omsätter mångmiljonbelopp.
            Det är så klart allvarligt, men det är inte det värsta. Det värsta
            är all den kriminalitet som växer i spåren av svarttaxiverksamheten.
            Det handlar om sexuella övergrepp, våldtäkter, grov misshandel
            och rån. Det handlar också om att i spåren av svarttaxiverksamheten
            växer det fram en organiserad, eller åtminstone halvorganiserad,
            kriminalitet. Det handlar om försäljning av insmugglad sprit och
            försäljning av insmugglade cigaretter.
          </note>
          <note>
            Att det är näringsministern som handlägger de här frågorna finns
            det säkert ett gott formellt skäl till, men på något sätt antyder
            det att svarttaxi skulle handla om en näringsverksamhet, när det
            i själva verket handlar om en grov kriminalitet.
          </note>
          <note>
            Den här verksamheten tog fart på allvar i mitten på 90-talet.
            Sedan dess har den växt år för år, i små orter i Sverige såväl
            som i stora. De första interpellationerna och frågorna i riksdagen
            kom för ett par år sedan, och hela tiden har regeringen visat
            ett ganska ljumt intresse för frågan.
          </note>
          <note>
            I svaret till interpellanten slår sig statsrådet för bröstet
            för den lagskärpning till ett års fängelse som skedde 1998. Enligt
            min uppfattning är det inte så mycket att skryta med. Hittills
            har enligt Svenska
          </note>
          <note>
            Taxiförbundet ingen dömts till det högsta straffet ett års fängelse
            - ingen. I stället handlar det om dagsböter på sammantaget 2 000-2
            500 kr i normalfallet.
          </note>
          <note>
            Det ska naturligtvis ställas i relation till vad en svarttaxichaufför
            kör in normalt på en kväll. Det kan handla om 5 000-6 000 kr.
            Till detta kommer naturligtvis inkomsterna från sidoverksamheterna,
            om man kan kalla dem så.
          </note>
          <note>
            Jag vill nu fråga statsrådet vilka åtgärder hon är beredd att
            vidta för att stoppa utvecklingen av svarttaxiverksamheten. Det
            skrivs i interpellationssvaret att man filar på kommittédirektiv
            till en utredning om yrkestrafiklagen. När kommer de här åtgärderna,
            och vad innehåller de?
          </note>
          <note>
            Till sist: Är statsrådet beredd att ta intryck av den framgångsrika
            kamp man har drivit mot svarttaxiverksamheten i Norge?
          </note>
          <note type="speaker">
            Anf. 4 CLAES-GÖRAN BRANDIN (s):
          </note>
          <note>
            Fru talman! Det är väl risk för att det blir mycket upprepning,
            för jag tror att det här är en fråga som berör många. Jag kommer
            från en storstad, och även om den inte är lika stor som den jag
            nu befinner mig i har vi detta som ett stort problem.
          </note>
          <note>
            Jag har haft möjligheten att få följa med både taxis representanter
            och polisen ut i Göteborg på nätterna för att se hur den här verksamheten
            fungerar.
          </note>
          <note>
            Man blir bestört när man ser hur öppet de här människorna agerar.
            De agerar ihop med de seriösa taxiförarna, och de går ut och raggar
            sina kunder i köerna till taxibilarna.
          </note>
          <note>
            Detta gör att de människor som livnär sig på att köra taxi, och
            som är stolta över att vara taxichaufförer, blir mer och mer frustrerade.
            Jag är orolig för att många kommer att ta lagen i egna händer
            om det inte görs någonting i den här frågan. Det är naturligtvis
            ingenting som jag sympatiserar med. Man måste samtidigt förstå
            taxichaufförerna, när de vid varje tillfälle, varje helg och också
            på vardagar, ser de här människorna agera ute på våra gator och
            i taxiköer.
          </note>
          <note>
            Till skillnad mot mina meddebattörer tror inte jag att det behövs
            en straffskärpning. Den straffskärpning som vi gjorde år 1998
            räcker. Det gäller bara för domstolarna att döma utifrån den lag
            som finns. Det gör de inte i dag.
          </note>
          <note>
            Det är positivt att i Dagens Nyheter i dag läsa att
          </note>
          <note>
            Riksåklagaren tar strid mot svarttaxi. Det sägs samtidigt att
            straffsatsen inte är problemet, men man måste döma utifrån den.
            Det är någonting som jag tror att alla vi som är engagerade i
            den här frågan känner tillfredsställelse med.
          </note>
          <note>
            Det är mycket märkligt att det ska behövas tre tillfällen för
            att någon ska bli dömd för olaga yrkestrafik eller svarttaxiverksamhet.
            Det räcker med en gång.
          </note>
          <note>
            Eller ska domstolarna använda lagen på samma sätt för dem som
            rånar banker? Första gången behövs det inte något straff, inte
            andra gången heller, men tredje gången blir det ett straff. Med
            det vill jag inte sätta den här verksamheten på samma skala som
            bankrån -
          </note>
          <note>
            absolut inte - men jag tror att vi måste statuera exempel mycket
            hårdare.
          </note>
          <note>
            I Norge fungerar det på ett annat sätt, och man har en annan
            bevisbörda. Jag hoppas att ministern tar till sig lite av det
            som finns i den norska lagstiftningen och att man också ser över
            hur det kan fungera i svensk lagstiftning. I Norge får en svarttaxiförare
          </note>
          <note>
            10 000 kr i böter första gången. Det blir lika mycket böter plus
            beslagtagen bil andra gången. Det blir samma böter plus beslagtagen
            bil och indraget körkort tredje gången. Jag tycker att det är
            straff som ligger i paritet med den verksamhet man håller på med.
          </note>
          <note>
            Jag hoppas att ministern tar till sig de här bitarna och att
            vi får en skärpning, inte av lagen men i fråga om andra åtgärder.
          </note>
          <note type="speaker">
            Anf. 5 Statsrådet ULRICA MESSING (s):
          </note>
          <note>
            Fru talman! Jag vill inleda med att understryka det som Birgitta
            Sellén, Torkild Strandberg och Claes-
          </note>
          <note>
            Göran Brandin har tagit upp, nämligen att detta är ett samhällsproblem.
            Det är inte enbart ett problem för en yrkeskår, som utsätts för
            osjyst konkurrens och för hot och trakasserier. Det är inte heller
            bara ett problem för många av dem som åker med svarttaxi, som
            också utsätts för hot. Bara här i Stockholm vet vi att under förra
            året våldtogs sju kvinnor när de åkte svarttaxi.
          </note>
          <note>
            Den kartläggning som vi har gjort av svarttaxiverksamheten här
            i Stockholm visar att fyra av fem chaufförer som kör svarttaxi
            också är väl kända och har en grov kriminell bakgrund. Det är
            klart att det här är ett problem långt utanför taxiverksamheten.
          </note>
          <note>
            Det är också utifrån ett samhällsperspektiv som vi måste försöka
            att attackera problemet.
          </note>
          <note>
            En av svårigheterna med det arbete som har gjorts hittills är
            förstås, precis som många andra gånger när man ska bevisa att
            någon har begått ett brott, att när man ska bevisa att en chaufför
            har bedrivit brottslig verksamhet genom att köra svarttaxi förutsätts
            det ofta att den person som har åkt taxi är beredd att vittna.
            Det är alltför få personer beredda att göra, därför att de är
            inte intresserade av att komma in i en rättslig process utan intresserade
            av att komma hem med taxibilen.
          </note>
          <note>
            Därför måste vi också gå ut och informera bättre, precis som
            Taxiförbundet och Transport har tryckt på.
          </note>
          <note>
            Vi måste få medborgare att inse att man begår en brottslig handling
            när man åker svarttaxi.
          </note>
          <note>
            Jag tycker att lagstiftningen är tydlig. Jag är oerhört glad
            över den markering som Riksåklagaren gör i
          </note>
          <note>
            Dagens Nyheter i dag, precis som Claes-Göran Brandin tog upp.
            Det finns inget annat brott där vi i lagstiftningen säger att
            det kan vara okej att begå brottet två gånger, kanske tre gånger
            och i vissa fall till och med fyra gånger innan lagen träder i
            kraft. Vi har en lagstiftning som drar gränsen mellan vad som
            är kriminellt och vad som är legal verksamhet. Det vill vi att
            våra domstolar ska ta som utgångspunkt när de dömer för olika
            brott.
          </note>
          <note>
            Därför tycker jag att Riksåklagarens markering att man ska dömas
            vid första överträdelsen är en positiv markering. Jag hoppas att
            den också sätter sina spår i de processer som nu väntar.
          </note>
          <note>
            Vi har haft en väldigt bra träff med företrädare för näringen
            och de fackliga organisationerna efter jul. Vi har en ny sittning
            nästa vecka. Vi har det med utgångspunkten att vi vill få deras
            synpunkter i de direktiv som vi nu arbetar med för att se över
            yrkestrafiklagen.
          </note>
          <note>
            När vi gör de direktiven - vi ska fortsätta att göra det några
            veckor till under våren, och sedan ska översynen påbörjas - kommer
            vi också att ge utredningen i uppdrag att titta på de norska erfarenheterna.
            De har haft effekt. De har ändrat en del formuleringar i sin lagstiftning.
            De skriver inte längre att man driver verksamhet utan att man
            utför den, och då kan de döma utifrån andra perspektiv, bara på
            sådana formuleringar. Vi kommer att ta med oss erfarenheterna
            från det norska arbetet i den översyn som vi nu ska göra av vår
            yrkestrafiklag. Jag är väldigt positiv till det arbetet i sig.
          </note>
          <note>
            Än en gång vill jag understryka att jag förväntar mig att våra
            domstolar följer den lagstiftning som riksdagen har fattat beslut
            om, att de gör det från och med nu och inte väntar på den översyn
            av yrkestrafiklagen som vi ändå måste göra.
          </note>
          <note type="speaker">
            Anf. 6 BIRGITTA SELLÉN (c):
          </note>
          <note>
            Fru talman! Jag tackar för de ord som visar att det finns engagemang
            som kommer att leda till saker. Jag tror alldeles säkert det.
            Jag vet också att man i trafikutskottet har diskuterat frågan
            och känner på samma sätt som vi som debatterar i dag gör.
          </note>
          <note>
            Till Brandin tänkte jag säga att jag inte har talat om straffskärpning.
            Jag sade att det behövs klarare regler. Jag tror att ett år är
            tillräckligt.
          </note>
          <note>
            Det är oroväckande att det handlar om så många som redan är kriminellt
            belastade. Det är ännu mer oroande att folk inte vill vittna.
            De som åker är intresserade av att komma hem. Man hoppas att det
            i de flesta fall fungerar bra och att de kommer hem lyckligt och
            väl. Då finner de naturligtvis heller ingen anledning att tala
            om att de har åkt svarttaxi. Men om de har råkat illa ut, blivit
            våldtagna eller rånade finns det bland dem som anmäler de som
            drar tillbaka sin anmälan på grund av att de blir hotade från
            gänget runtomkring svarttaxichauffören. Det är oerhört oroande,
            tycker jag.
          </note>
          <note>
            Man kan se på frågan på flera sätt. Jag tycker att det också
            är viktigt att se det från småföretagarhåll.
          </note>
          <note>
            Det ska vara lika villkor för alla. Nu kör somliga gräddfil och
            struntar i alla lagar och förordningar medan andra är tyngda av
            regler, skatter och avgifter.
          </note>
          <note>
            Vad ger det för signaler till den verksamheten att svarttaxichaufförerna
            kommer så lindrigt undan?
          </note>
          <note>
            Det handlar också om demokratisynen. Växande grupper i samhället
            struntar i demokratiskt fattade lagar och regler. Det är över
            huvud taget ett allvarligt hot mot samhället, också att den organiserade
            brottsligheten ökar. De som kör svarttaxi är ofta kopplade till
            annan brottslighet, precis som ministern sade, med inslag av våld.
            Det drabbar allmänheten. Folk känner sig otrygga när de går ut
            i samhället.
          </note>
          <note>
            Det krävs en samverkan för att komma åt detta.
          </note>
          <note>
            Det är frågor både för näringsministern och Justitiedepartementet.
            Frågorna måste när de behandlas ses i ett sammanhang. Jag hoppas
            innerligt att så kommer att ske på Regeringskansliet.
          </note>
          <note>
            Det känns lite som ett hån när ministern nu talar om att tillsätta
            en utredning. Vi vet att utredningar tar år. Vi ser hur svarttaxiverksamheten
            ökar. Vi har mycket erfarenhet. Man måste kunna göra någonting
            under tiden som man väntar på utredningen.
          </note>
          <note>
            Taxiförbundet har ju gjort utredningar. Det finns ett stort antal
            samarbetsgrupper i olika län, mellan länsstyrelse, polis, åklagare
            och näring. Man kommer inte längre med lagändringar. Det var inte
            det jag krävde. Det är viktigt att studera det norska systemet,
            vilket Ulrica Messing är redo att göra. Vi kan ju inte behöva
            uppfinna hjulet när det redan finns. Vi använder oss av erfarenheter.
          </note>
          <note type="speaker">
            Anf. 7 TORKILD STRANDBERG (fp):
          </note>
          <note>
            Fru talman! Jag är inte helt övertygad om att det saknas behov
            av straffskärpningar. Den norska modellen är ju i sig en skärpning
            av straffen för svarttaxiverksamhet. Det som behövs är att sannolikheten
            för att åka fast när man ägnar sig åt kriminell verksamhet ökar.
            Det har inte minst polisen i Sverige gett uttryck för. I en skrivelse
            från Rikspolisstyrelsen daterad den 2 april förra året skriver
            man bland annat:
          </note>
          <note>
            Rikspolisstyrelsen anser att utformningen av yrkestrafiklagen
            är ett problem i sammanhanget. Det betyder att det inte är möjligt
            att ingripa mot enstaka svarttaxiaktiviteter utan polisen måste
            samla på sig åtskilliga dokumentationer av upprepade brott för
            att verksamheten ska kunna betecknas som yrkesmässig.
          </note>
          <note>
            Detta är en skrivelse från april förra året. I dag säger ministern
            att man i departementet filar på kommittédirektiv. Jag betvivlar
            inte ministerns och regeringens intentioner på detta område. Det
            jag ifrågasätter är senfärdigheten. Detta är ett problem som har
            växt sedan mitten av 90-talet. Svarttaxiverksamheten blir för
            varje dag som går mer och mer etablerad och därmed svårare och
            svårare att komma åt. Att då ett helt år efter skrivelsen från
            polisen fundera över kommmittédirektiv är inte särskilt snabbt.
          </note>
          <note>
            Jag har också en farhåga. Det handlar om att man i översynen
            av yrkestrafiklagen blandar ihop den kriminella svarttaxiverksamheten
            med riktiga taxifrågor. Jag tycker att det finns all anledning
            att hålla den kriminella svarttaxiverksamheten för sig och riktiga
            taxifrågor på sin kant. Det kanske finns skäl för ministern att
            fundera över att behandla svarttaxifrågor för sig och andra taxifrågor
            i ett annat sammanhang.
          </note>
          <note type="speaker">
            Anf. 8 CLAES-GÖRAN BRANDIN (s):
          </note>
          <note>
            Fru talman! Jag vill ändå tacka ministern. Jag tycker att det
            finns en positiv syn från ministerns sida.
          </note>
          <note>
            Det bådar gott.
          </note>
          <note>
            Jag tror också på det som Riksåklagaren nu tar upp. Under tiden
            som man arbetar med utredningen finns det möjligheter att använda
            den lag som finns i dag. Jag är ute efter att se över om man kan
            plantera den norska modellen i den svenska.
          </note>
          <note>
            Jag håller också med om att man måste gå ut och informera mycket
            mer om svarttaxiproblematiken. Vi måste informera i skolorna om
            att man inte ska åka svarttaxi. Som flera har sagt är svarttaxiverksamheten
            också inkörsporten till annan verksamhet: narkotika, svartsprit
            och allt vad det må vara.
          </note>
          <note>
            Det har dykt upp en annan sak i min hemstad. Restaurangerna använder
            sig av svarttaxiverksamhet för att köra hem sina gäster. Då handlar
            det inte om några dåliga bilar. Det är fina bilar. Jag ska inte
            nämna några vid namn och göra reklam för dem. Men ni vet vilka
            jag menar. Jag kommer från Göteborg.
          </note>
          <note>
            Man använder sådana bilar. Kommunerna borde använda sitt instrument
            sprittillståndet. Om restaurangerna använder sig av kriminell
            verksamhet ska kommunen vara mycket restriktiv och hård med sprittillståndet,
            kanske till och med dra in det. Det finns möjligheter för samhället
            att agera i frågan.
          </note>
          <note>
            Det finns också möjligheter för kommunerna att använda sig av
            instrumentet att stänga av gator för att göra det svårare för
            svarttaxiverksamheten och att göra parkering och stoppförbud för
            andra än yrkestrafiken. Då kan man bötfälla mycket hårdare.
          </note>
          <note>
            Jag håller med om att polisen kanske behöver mer resurser. Men
            polisen kan också göra saker, och den gör stora saker. Det kan
            jag intyga från min hemstad.
          </note>
          <note>
            Det är också så att åklagaren inte har dömt fast någon som har
            åkt vid fyra-fem tillfällen har varit med och vittnat. Domstolen
            har ändå inte dömt.
          </note>
          <note type="speaker">
            Anf. 9 Statsrådet ULRICA MESSING (s):
          </note>
          <note>
            Fru talman! Birgitta Sellén har en viktig poäng.
          </note>
          <note>
            Att bekämpa svarttaxiverksamheten handlar både om att minska
            hot om våld och utsatthet och om att vi inte accepterar att en
            näring inte konkurrerar på lika villkor. Det är oerhört viktigt
            att vi har ett näringsliv i
          </note>
          <note>
            Sverige som accepterar de beslut som riksdagen har fattat och
            är berett att följa dem. Det gynnar näringen på sikt och oss konsumenter.
            När det gäller taxiverksamheten finns det också en säkerhetsaspekt.
          </note>
          <note>
            Hur vi än resonerar tror jag att vi hela tiden kommer fram till
            att detta är en angelägen samhällsfråga.
          </note>
          <note>
            Vi kan göra mer. Precis som vid andra brott måste vi förmå fler
            att våga och att orka vittna. Vi får fundera över hur vi kan stötta
            människor som riskerar att utsättas för hot och trakasserier när
            de ska vittna mot kriminell verksamhet. Det drabbar inte bara
            vittnen som är inblandade i en svarttaxiverksamhet. Vi vet att
            det också riskerar att drabba vittnen som ska vittna om annan
            kriminell verksamhet.
          </note>
          <note>
            Den översyn som vi planerar av yrkestrafiklagen tror jag är angelägen
            på flera sätt. Jag vill ändå säga att den lagstiftning som finns
            i dag är väldigt stark.
          </note>
          <note>
            Det går redan i dag att till exempel återkalla körkort när någon
            bedriver svarttaxiverksamhet. Det går också redan i dag att döma
            vid den första överträdelsen. Jag hoppas nu att Riksåklagarens
            tydliga markering i tidningen innebär att fler kommer att följa
            den lagstiftning som finns. Om inte rättsväsendet följer riksdagens
            beslut blir jag oerhört bekymrad. Då måste vi fundera på hur vi
            ska skriva lagar. Att följa de lagar som finns är självklart.
            Därutöver tycker jag att man ska göra en översyn av yrkestrafiklagen.
          </note>
          <note>
            Sedan är det, precis som Torkild Strandberg var inne på, ett
            problem som har vuxit gigantiskt sedan avregleringen av taximarknaden.
            Vi har också gjort riktade kampanjer på många stora platser som
            vid
          </note>
          <note>
            Landvetter, vid Arlanda och vid Centralen här i
          </note>
          <note>
            Stockholm. Vi får dock inte glömma att detta inte bara är ett
            storstadsproblem utan förekommer i hela landet i större och mindre
            skala.
          </note>
          <note>
            Visst kan vi göra mer när det handlar om att agera från flera
            håll, såsom Claes-Göran Brandin var inne på. Frågan är bara om
            viljan finns att göra mer. Om vi är medvetna om att restauranger
            systematiskt använder svarttaxi för sin verksamhet är det ju inte
            bara yrkestrafiklagen som har en skyldighet att agera utan också
            kommuner, polisen och andra.
          </note>
          <note>
            Vi har tagit till oss en del av de slutsatser som
          </note>
          <note>
            Svenska Taxiförbundet pekat på i sin rapport, och jag tror att
            det ligger mycket i alla de delarna. Det handlar delvis om polisens
            bemanning, att man måste ha fler poliser på en del platser på
            nätterna. Men det handlar också om att man kan göra mer i fråga
            om de kommunala gatorna. En del kommuner har arbetat väldigt framgångsrikt
            med att stänga av vissa gator för privat trafik på nätterna. Det
            innebär att yrkestrafiken är den enda som kommer fram, och då
            minskar man risken för att någon kliver in i en svarttaxi utanför
            en restaurang eller ett dansställe.
          </note>
          <note>
            Att förbättra kollektivtrafiken är naturligtvis ett annat sätt
            - att få fler att åka kollektivt på fredagsoch lördagsnätter.
          </note>
          <note>
            Inte minst gäller det dock, och det landar också
          </note>
          <note>
            Svenska Taxiförbundet i, att varna allmänheten för riskerna.
            Jag tror att många underskattar den grova kriminalitet som ligger
            bakom den organiserade svarttaxin. Det är oerhört viktigt att
            vi blir medvetna om detta.
          </note>
          <note type="speaker">
            Anf. 10 BIRGITTA SELLÉN (c):
          </note>
          <note>
            Fru talman! Informationen är naturligtvis oerhört viktig. Men
            det skrivs ju väldigt mycket, i alla fall i norra delen av Sverige
            där jag bor, i Sundsvall, för där händer det så mycket. Det är
            märkligt att folk inte tar till sig det tidningarna skriver med
            stora, feta rubriker och det TV och radio lyfter fram. Men det
            är väl så att där spriten eller drogerna går in går vettet ut.
            Jag tror att man på något sätt glömmer bort hur man ska vara när
            man är påverkad av alkohol eller droger. Då glömmer man bort varningssignalerna
            och tror att man klarar sig.
          </note>
          <note>
            Polisen gör väldigt mycket, precis som flera har sagt här. Jag
            kan till exempel berätta att i Sundsvall, som är en relativt liten
            stad jämfört med Stockholm och Göteborg och där det kan tyckas
            vara lättare att hantera en sådan här fråga, har man stängt av
            centrum för icke- nyttotrafik. Men det är ju många som gillar
            att bryta mot regler. Man har också två civila polisbilar som
            brukar stå utanför restauranger och sådant.
          </note>
          <note>
            När man ser att någon hoppar in i en svarttaxi följer man efter.
            När kunden kliver ur stannar den ena bilen, och den andra följer
            efter svarttaxin. Men då har vi återigen detta: En förseelse kan
            man inte komma någon vart med, utan det krävs tre. Här måste vi
            se annorlunda på frågan.
          </note>
          <note>
            Men tack för de positiva tankegångar som Ulrica
          </note>
          <note>
            Messing har kommit med!
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2002/03:211 om säkrare oljetransporter
            på Östersjön
          </note>
          <note type="speaker">
            Anf. 11 Statsrådet ULRICA MESSING (s):
          </note>
          <note>
            Fru talman! Roger Karlsson har frågat vilka åtgärder jag avser
            att vidta dels för att förebygga oljeolyckor på Östersjön, dels
            för att rederier som fraktar olja och äger den fraktade oljan
            ska ta ett rimligt ekonomiskt och miljömässigt ansvar vid eventuella
            olyckor.
          </note>
          <note>
            Vad gäller den första frågan vill jag betona det omfattande arbete
            som pågår för att förebygga oljeolyckor. Sjöfarten är ett transportslag
            som är mycket internationellt, och därför är det naturligt för
            oss att många av de viktigaste åtgärderna också drivs i ett internationellt
            sammanhang. De viktigaste forumen för detta är EU, Helsingforskommissionen,
            Helcom, och den internationella sjöfartsorganisationen, IMO.
          </note>
          <note>
            Under den senaste tiden har det svenska sjösäkerhetsarbetet präglats
            av den ökande trafiken med oljetankfartyg från de östra Östersjöhamnarna.
            Olyckan med tankfartyget Prestige och de svåra isförhållandena
            i delar av Östersjön har gjort oss än mer uppmärksamma på behovet
            av omedelbara och välriktade åtgärder. Jag vill därför lyfta fram
            några frågor som regeringen uppfattar som särskilt aktuella.
          </note>
          <note>
            För det första bör Östersjön snarast klassas som ett särskilt
            känsligt havsområde enligt IMO:s riktlinjer. Sverige verkar sedan
            september 2001, tillsammans med övriga Östersjöstater, för en
            gemensam ansökan till IMO. Det gör vi inom ramen för Helcom.
          </note>
          <note>
            Om vi inte får med oss de övriga Östersjöländerna vid Helcoms
            nästa möte i den uppfattningen är det min uppfattning att vi ska
            gå vidare och ensidigt ansöka om att klassa de egna vattnen som
            särskilt känsliga.
          </note>
          <note>
            Under vintern har vi kunnat följa problemen med stora tankfartyg
            i Finska viken. Enligt min uppfattning bör fartyg som inte har
            tillräcklig isförstärkning över huvud taget inte få isbrytarassistans
            till hamnar där det råder svåra isförhållanden. Jag har därför
            skickat brev till samtliga kolleger i Östersjöländerna och uppmanat
            till ett gemensamt arbete. Jag har även skrivit till EU-kommissionen
            och betonat att EU
          </note>
          <note>
            behöver gemensamma regler på det här området.
          </note>
          <note>
            Östersjöstaterna bör snarast verka för att harmonisera kraven
            på isklass och utvidga isbrytarsamarbetet.
          </note>
          <note>
            Representanter från estniska, finska, ryska och svenska myndigheter
            kommer att träffas i Göteborg den 28
          </note>
          <note>
            mars i år för att diskutera det fortsatta samarbetet i denna
            fråga.
          </note>
          <note>
            EU-staterna avser att senast den 1 juli 2003 anta en förordning
            om att påskynda utfasningen av tankfartyg med enkla skrov. Det
            är bra, men det är viktigt att vi inte stannar vid vår egen lagstiftning
            utan också går vidare och väcker frågan inom IMO. På så sätt kan
            vi ändra de globala reglerna till att också omfatta oljetransporter
            med enkelskrov från exempelvis de ryska oljehamnarna.
          </note>
          <note>
            Vad gäller frågan om rederiernas ansvar vill jag peka på att
            fartygets ägare redan i dag är skyldig att ersätta en oljeskada
            med upp till knappt 600 miljoner kronor. Om ägaren dessutom har
            vållat skadan avsiktligt eller varit grovt oaktsam finns inga
            ekonomiska begränsningar. Fartygets ägare måste också ha en försäkring
            som täcker detta belopp. Sverige deltar även i IMO:s arbete med
            att inrätta en kompletterande kompensationsfond för oljeskador.
            I maj i år kommer
          </note>
          <note>
            IMO att hålla en diplomatkonferens för att anta det protokoll
            som ska inrätta denna fond. Syftet är att näringen avsätter medel
            till en fond som sedan kan användas för att omedelbart bistå dem
            som drabbas om en olycka skulle inträffa.
          </note>
          <note>
            Jag vill också berätta att EU:s transportministrar i december
            förra året enades om att undersöka möjligheterna att låta berörda
            delar av näringen delta i att bekämpa inträffade ekologiska katastrofer.
          </note>
          <note>
            Jag vill avsluta med att sätta frågan om oljetransporter i ett
            lite större sammanhang. Vi kommer inte ifrån det faktum att oljan
            trots allt behövs för vår energiförsörjning. Samtidigt kan vi
            inte acceptera det hot mot vår havsmiljö som finns i dag. Enligt
            min uppfattning kan vi minimera risken för en oljeolycka genom
            att fortsätta kräva att tankfartyg som trafikerar våra vatten
            ska leva upp till internationella krav. Vi måste också fortsätta
            kräva att tankfartyg faktiskt inte får framföras varsomhelst,
            närsomhelst och i vilket skick som helst. Vi får heller inte glömma
            att stödja och uppmuntra de redare som tar sitt miljöansvar och
            redan i dag driver utvecklingen framåt genom att hålla hög standard
            på sina fartyg.
          </note>
          <note type="speaker">
            Anf. 12 ROGER KARLSSON (c):
          </note>
          <note>
            Fru talman! Tack, Ulrica Messing, för svaret.
          </note>
          <note>
            Jag är mycket nöjd med statsrådets arbete för att harmonisera
            kraven när det gäller isklassning av fartyg. När jag skrev den
            här interpellationen låg det is i hela Finska viken. Isen var
            upp till 70 centimeter tjock. Jag såg på väderleksrapporten i
            går att det fortfarande ligger is i Finska viken men inte i hela,
            och jag antar att den därmed inte heller är så tjock längre.
          </note>
          <note>
            Men trots de svåra förhållanden som rådde då fanns det fartyg
            där som inte hade tillräckligt hög isklassning, som inte hade
            de förstärkningar som krävs för de nordiska isförhållanden som
            råder. Därför är jag väldigt nöjd med det arbete som statsrådet
            redovisar här. Vi behöver fasa ut enkelskrov, och vi behöver enhetliga
            och höga krav på isklass för fartyg som rör sig på Östersjön.
            Min ambition är att trafiken vintertid bör begränsas till enbart
            förstärkta fartyg som klarar de nordiska kraven för isklass.
          </note>
          <note>
            Däremot, fru talman, är jag inte nöjd med statsrådets svar på
            frågan om det mer internationella skyddet av Östersjön, där vi
            pratar om att klassa Östersjön som ett särskilt känsligt havsområde,
            ett så kallat
          </note>
          <note>
            PSSA. Ulrica Messing säger i sitt svar att Sverige ska avvakta
            nästa möte i Helcom och först därefter gå in med en svensk ansökan.
          </note>
          <note>
            Så sent som i januari sade en enig riksdag att Sverige bör ansöka
            hos IMO så snart som möjligt om att svenska vatten i Östersjön
            ska få status som särskilt känsligt havsområde. Jag har betänkandet
            här, jag kan ge det till statsrådet om hon vill. Där står det
            väldigt tydligt att vi inte ska vänta in Helcom. Vi ska gå före.
          </note>
          <note>
            Jag tycker att detta är konstigt, och min fråga är om regeringen
            inte bryr sig om vad riksdagen säger. Det är faktiskt en liten
            skillnad mellan regeringens strategi, som uppenbarligen är från
            hösten 2001, och den strategi som riksdagen har slagit fast och
            uppmanar regeringen att gå fram med.
          </note>
          <note>
            Jag är övertygad om att en svensk ansökan om ett
          </note>
          <note>
            PSSA-område kan täcka in 40 % av Östersjön. Håller vi fast vid
            strategin att försöka komma fram till en ansökan för hela Östersjön,
            vilket givetvis ska vara målet, är risken att det dels tar längre
            tid, dels bara blir en etikett. Det kanske bara blir att vi höjer
            från känsligt område till särskilt känsligt område, men det är
            väldigt svårt att fylla detta med åtgärder. Det är jag rädd för.
            Jag vill att vi verkligen ska kunna vidta åtgärder, flytta farleder
            från särskilt känsliga områden. Vi har utsjöbankarna strax söder
            om Gotland.
          </note>
          <note>
            Där går de stora farlederna. Det tycker jag inte är en bra placering
            av en farled. Vi skulle behöva fylla med åtgärder som att bara
            isklassade fartyg får transportera farligt gods på Östersjön vintertid.
            Det behövs också åtgärder som miljölots.
          </note>
          <note>
            Jag är väldigt nöjd med svaret när det gäller isklass. Men jag
            är besviken när det gäller svaret om klassningen.
          </note>
          <note type="speaker">
            Anf. 13 MARIE WAHLGREN (fp):
          </note>
          <note>
            Fru talman! Debatten och diskussionerna om oljetransporter på
            Östersjön men naturligtvis också transport av allt annat farligt
            gods på det här vattnet har pågått under en längre tid i den här
            kammaren.
          </note>
          <note>
            Jag tror att olyckan med Prestige var en väckarklocka för många
            politiker, inte bara i den här kammaren utan framför allt inom
            EU. Hade den olyckan skett här hade vi haft smetig, kletig olja
            ända från Simrishamn till en bit förbi Stockholm. Det har ökat
            debatten, men det verkar inte ha påskyndat takten i att försöka
            lösa de här problemen. Jag håller med Roger
          </note>
          <note>
            Karlsson, jag är besviken på att regeringen inte vill gå fortare
            fram med att försöka klassa Östersjön som ett särskilt skyddat
            vatten.
          </note>
          <note>
            Det är en annan sak i ministerns svar som jag också är besviken
            på. Det är en sak att säga att vi vill ha ett särskilt skyddat
            område, men vi måste också fylla detta med ett innehåll. Jag vill
            gärna höra vilka åtgärder regeringen kommer att fylla med. Vilka
            krav är det man vill ställa?
          </note>
          <note>
            Roger Karlsson tog upp en del som vi på den borgerliga sidan,
            i varje fall Centerpartiet och Folkpartiet, har gemensamt till
            exempel miljölotsar. Kommer regeringen att föra fram det som krav?
            Och kommer regeringen att också plocka fram pengarna för det här?
            Det krävs ju faktiskt också ekonomiska åtgärder från den svenska
            regeringens sida om vi vill vara med och fylla detta med innehåll.
          </note>
          <note>
            Till sist en sak som kanske egentligen inte handlar så mycket
            om säkerheten. Men förutom det hot som oljan utgör i form av risken
            för olyckor finns det ett ständigt pågående miljöbrott ute på
            de här vattnen, nämligen att fartyg till exempel sköljer ur sina
            tankar eller släpper ut små mängder olja. Men ett oljeutsläpp
            av bara en enkronas storlek räcker för att förstöra fjäderskruden
            totalt på en fågel och räcker för att i den lilla skalan skapa
            en miljökatastrof. Det är mycket få gånger jag kan gå på de skånska
            stränderna utan att se lite oljerester ligga där. Det visar att
            detta är ett ständigt pågående problem som också kräver åtgärder,
            annorlunda åtgärder än Helcom och att klassa havet som särskilt
            skyddat område. Det är ett pågående miljöbrott. Vad vill ministern
            göra för att kunna åtgärda och förhindra den här typen av miljöbrott?
          </note>
          <note type="speaker">
            Anf. 14 Statsrådet ULRICA MESSING (s):
          </note>
          <note>
            Fru talman! Det var bra att Roger Karlsson och jag är överens
            om att vi behöver mer entydiga och starka krav för till exempel
            isklassificering.
          </note>
          <note>
            Jag är medveten om riksdagens beställning. Vi arbetar enligt
            den. Men vi har också skrivit under en
          </note>
          <note>
            Köpenhamnsdeklaration. Det gjorde vi i september
          </note>
          <note>
            2001. Där har vi förbundit oss att så långt det går och så länge
            det är möjligt också aktivt verka för att få med oss de andra
            Östersjöländerna i en klassificering av Östersjön som särskilt
            känsligt område. Vi lägger mycket tid och energi på att lyckas
            med det arbetet.
          </note>
          <note>
            Jag tror att vi är överens om alla tre att det självklart är
            en oerhörd styrka om vi kan få enighet runt Östersjön om att driva
            den klassificeringen.
          </note>
          <note>
            Men för att också följa riksdagens beställning har vi redan nu
            gett ett uppdrag till våra myndigheter, jag för min del till Sjöfartsverket,
            som hjälper oss med förberedelser så att vi snabbt kan lämna in
            en ensidig ansökan. Jag är beredd att göra det. Men eftersom jag
            är oerhört mån om att vi ska ha internationella överenskommelser,
            inte minst när det gäller just havet, eftersom havet aldrig känner
            av några landgränser, fortsätter jag också att lägga tid på att
            få med oss de andra Östersjöländerna i det arbetet. Men det betyder
            inte att vi nu ligger på latsidan när det handlar om möjligheterna
            att agera för egen del från svensk sida.
          </note>
          <note>
            Det är vi beredda att göra.
          </note>
          <note>
            Vi har också gjort en rad andra saker från regeringens sida.
            Vi har alldeles nyligen lagt fram en ny proposition som handlar
            om en rad sjösäkerhetsfrågor. Vi har till exempel skärpt kravet
            på hamnstadskontroller, och vi har skärpt kravet på klassificeringssällskap.
            Jag delar inte alls Marie Wahlgrens uppfattning att det inte har
            hänt något. I sådana fall lever vi i olika världar.
          </note>
          <note>
            Jag var på mitt första ministermöte för sjöfartsministrarna i
            december. Det var alldeles uppenbart att vi alla hade påverkats
            av olyckan med Prestige. Det är därför som vi nu i EU tidigarelägger
            utfasningen av enkelskrov. Vi gör det rejält när vi säger att
            det ska ske till 2005 och sedan ändrar till 2010 från tidigare
          </note>
          <note>
            2015. Vi är oerhört aktiva.
          </note>
          <note>
            Det är först nu med vetskap om olyckan med Prestige som vi också
            på allvar diskuterar kravet på nödhamnar. Vi vet också att om
            vi hade haft ett uttalat samarbete om vilket ansvar varje stat
            har för att plocka in ett fartyg som är i nöd hade olyckan med
          </note>
          <note>
            Prestige inte hänt. Vi måste ställa krav på de stater som har
            fartyg under sin flagg att också se till att fartygen lever upp
            till de internationella överenskommelser och regler som vi har.
            Det är väldigt lätt gjort att skriva under överenskommelserna,
            men det är ännu viktigare att man sedan lever upp till dem.
          </note>
          <note>
            Nu fick vi i väg skrivelser till kommissionen om ansvaret för
            nödhamnar så att vi inte utsätter oss för risken att skicka ut
            farliga fartyg till havs en gång till.
          </note>
          <note>
            Vi måste lära av alla de olyckor som har hänt.
          </note>
          <note>
            Vi har också från svensk sida sänt en skrivelse om att det inte
            räcker med nödhamnar, att det inte räcker med klassificeringssällskap
            och att det inte räcker att varje flaggstat tar ett större ansvar.
            Vi måste också ställa tydliga krav på regler så att de fartyg
            som går under olika rederiers ansvarsområde har en besättning
            som är utbildad och kan sitt jobb, som jobbar under sådana drägliga
            arbetsförhållanden att man också är vaken och har förutsättningar
            att agera när det händer oförberedda saker. En utbildad personal
            som går under de fackliga avtal som vi har skrivit under är också
            en viktig del för att minska riskerna för nya olyckor.
          </note>
          <note type="speaker">
            Anf. 15 ROGER KARLSSON (c):
          </note>
          <note>
            Herr talman! Jag ser inte att skulle finnas någon motsättning
            mellan att redan nu gå in med en svensk ansökan och att fortsätta
            arbetet i Helcom. Det är väldigt tydligt riksdagens ställning
            att vi inte ska låta det bli en motsättning. Målet har vi helt
            klart gemensamt: Hela Östersjön ska vara klassat som ett särskilt
            känsligt område. Sedan tycker vi att vi bör gå fram så fort som
            möjligt med den svenska ansökan. Man ska inte vänta på Helcommötet
            i juni.
          </note>
          <note>
            Min andra fråga, fru talman, i interpellationen handlar det om
            vilka åtgärder statsrådet är beredd att vidta för att rederier
            som fraktar olja och de som äger oljan ska ta ett rimligt ekonomiskt
            ansvar om det händer en olycka. Av svaret att döma är Ulrica Messing
            rätt så nöjd med dagens situation. De fartyg som är billigast
            är de som är minst säkra. Jag tycker inte att det är rätt ekonomiska
            incitament som finns om det är rosthinkar som transporterar, om
            det är billigare med ett fartyg som inte har en tillräckligt hög
            isklassning än med fartyg som verkligen har en isklassning.
          </note>
          <note>
            Det finns en försäkring om 600 miljoner som Ulrica Messing lyfter
            fram i sitt svar. Men försäkringen för en tanker på 60 000 ton
            är bara 10 000 ton olja.
          </note>
          <note>
            Som Marie lyfte fram räcker det med en droppe för att skada en
            sjöfågel. Ett ton är många droppar.
          </note>
          <note>
            10 000 räcker inte långt där. Det finns signaler som pekar på
            att saneringen av oljeolyckan utanför Spaniens kust kommer att
            kosta 1 miljard euro, 9-10 miljarder svenska kronor. Då räcker
            inte 600 miljoner så speciellt långt. Där har jag miljörörelsen
            i ryggen, jag pratade med Green Peace på morgonen. De tycker att
            vi ska höja kravet på för hur mycket man ska försäkra sig för
            en olycka. USA har faktiskt gjort det. Det är inte internationella
            konventioner eller regler som hindrar det. Efter olyckan med Exxon
            Valdéz har
          </note>
          <note>
            USA ensidigt höjt sina krav på hur stora försäkringar som rederierna
            ska ha för fartygen.
          </note>
          <note>
            Jag hoppas att vi kan komma fram att man inte ska kunna räkna
            hem en transport med ett dåligt fartyg i Östersjön. Det måste
            vara målet. Som det är i dag är det kalkylerade risker. Jag skulle
            vilja lyfta fram i det här sammanhanget att det inte är nödvändigt
            för ryssarna att transportera oljan genom Finska viken för att
            få ut den på världsmarknaden. I dag har ryssarna strypt all tillförsel
            av olja via pipeliner till
          </note>
          <note>
            Ventspils. Ventspils är Baltikums största oljehamn.
          </note>
          <note>
            Det är bara olja som kommer via järnväg som kommer till Ventspils
            i dag. Eftersom representanter för regeringen ska träffa representanter
            för ryska ministeriet skulle jag vilja att ni framför de här frågorna.
          </note>
          <note>
            Varför utnyttjar man inte Ventspils? Venstpils är isfri hela
            vintern. Hela Finska viken är packad med is i vintertid, så det
            vore en lycka om man kunde styra över det så att man åtminstone
            i vintertid transporterar oljan ut via Lettland.
          </note>
          <note type="speaker">
            Anf. 16 MARIE WAHLGREN (fp):
          </note>
          <note>
            Fru talman! Jag är glad att ministern, som ändå är något mer
            inne i den politiska processen på det internationella planet,
            känner att saker och ting går framåt.
          </note>
          <note>
            Jag kan känna att vi som opposition känner oss något mer otåliga.
            Det är fortfarande precis samma typ av fartyg som Prestige som
            trafikerar Östersjön i dag.
          </note>
          <note>
            Jag hoppas att ministern med den eniga oppositionen och till
            viss del också den eniga politiska kåren i
          </note>
          <note>
            Sverige bakom sig vågar gå fram lite tuffare.
          </note>
          <note>
            Vi är naturligtvis eniga om att det hade varit mycket bättre
            om vi hade kunnat få med oss alla länder runt Östersjön bakom
            detta. Men vi känner också från den borgerliga sidan en stark
            oro för att vi inte får Ryssland att gå i den takt, så snabbt,
            som vi skulle vilja. Det gäller inte bara själva klassningen utan
            också vad gäller kraven på vad klassningen ska åstadkomma. Det
            kan bli totalt tomt skal. Fyller man det inte med någonting har
            det inget värde. Därför skulle jag vilja veta vilka krav ministern
            kommer att driva när det gäller vad vi ska fylla det med. Blir
            det till exempel miljölotsar? Blir det nya leder? Vad kommer ministern
            att vilja fylla upp det med?
          </note>
          <note>
            Igen som sista fråga: Hur ska vi öka möjligheterna att komma
            åt miljöbrottslingarna i det här sammanhanget? Det är ständigt
            pågående miljöbrott. Vi som bor vid kusterna är väl medvetna om
            det.
          </note>
          <note type="speaker">
            Anf. 17 Statsrådet ULRICA MESSING (s):
          </note>
          <note>
            Fru talman! Jag delar Roger Karlssons uppfattning om att näringen
            måste ta ett större ansvar. Det får aldrig vara så att det är
            lönsamt att kalkylera med att det kan hända en olycka. Det vet
            vi att en del fartyg i dag gör. Man är medveten om att man fraktar
            farligt gods. Det behöver inte bara vara olja, det kan vara farliga
            kemikalier till havs. Man tar en medveten risk. Om olyckan skulle
            vara framme är det ändå en lönsam affär för en enskild ägare eller
            ett företag. Det är naturligtvis oacceptabelt.
          </note>
          <note>
            Jag ser den kompensationsfond som vi nu ska bilda genom IMU som
            ett led i arbetet med att säga att näringen måste själv vara med
            och betala och ha pengar i en fond för att ett större ansvar för
            alla de åtgärder som vi måste vidta när det händer en olycka.
          </note>
          <note>
            Att sätta press på hela näringen innebär också att näringen inom
            sig själv kommer att sätta större press på dem som man vet är
            oseriösa. Den fonden är väldigt viktig.
          </note>
          <note>
            Sedan har kommissionen alldeles nyss lagt fram ett nytt direktivförslag
            som handlar om de straffrättsliga sanktionerna vid förorening
            från fartyg. Vi har ännu inte hunnit sätta oss in i de förslagen
            fullt ut, men jag vill spontant säga att vi välkomnar den typen
            av initiativ där vi hela tiden kan gå fram och på olika sätt snöra
            åt det nät som finns kring dem som är oseriösa inom denna näring.
          </note>
          <note>
            Jag tar med mig Roger Karlssons synpunkter på frågor som vi ska
            lyfta fram när vi träffar de ryska kollegerna. Jag tycker att
            det är oerhört angeläget att vi gör så. Vi har gång på gång haft
            problem med ryska fartyg, inte minst nu under vintern i Finska
            viken. Det är klart att vi har ett gemensamt ansvar runt Östersjön
            för att försöka påverka Ryssland att vara en mer aktiv part i
            de internationella avtal som vi har skrivit under.
          </note>
          <note>
            Jag uppskattar den politiska enighet som finns i riksdagen, Marie
            Wahlgren, om vårt gemensamma intresse och ansvar för Östersjön
            och vår gemensamma uppfattning att vi måste ställa större krav
            på en näring som vi ser har stora förutsättningar att utvecklas
            och växa i framtiden. Jag tycker att det kravet ska ställas på
            många plan. Näringen själv, som jag var inne på, måste via den
            här fonden ta ett större ansvar.
          </note>
          <note>
            Men jag tycker också att varje stat ska ta ett ansvar.
          </note>
          <note>
            Vi har under de senaste åren flaggat hem många fartyg till Sverige.
            Det är oerhört positivt att vår näring växer, att vi har fler
            fartyg som går under svensk flagg. För mig är det självklart att
            vi ser till att de fartygen också följer de regler som Sverige
            har skrivit under. Det är inte lika självklart för alla stater.
            Jag menar att vi på politisk nivå måste ställa krav på våra kolleger,
            att varje stat måste påverka sin näring att leva upp till de överenskommelser
            och lagar som finns så att också flaggstaterna känner ett ansvar
            för de fartyg som går under dras flagg.
          </note>
          <note>
            Genom det uppdrag som Sjöfartsverket har att hjälpa oss att gå
            fram med en ensidig ansökan om särskilt känsligt område i Östersjön
            har vi alla möjligheter öppna. Jag är beredd att titta på frågan
            om nya leder och miljölotsar, frågan om isklassning och mycket
            annat. Vi har förutsättningar att höja ambitionerna i vårt miljöarbete
            i Östersjön genom en sådan ansökan.
          </note>
          <note type="speaker">
            Anf. 18 ROGER KARLSSON (c):
          </note>
          <note>
            Fru talman! Det gläder mig att Ulrica Messing och jag är överens
            om att det aldrig får vara lönsamt att kalkylera med de här riskerna,
            för det är stora risker. Det var så påtagligt när jag skrev interpellationen.
            Jag hade aldrig tidigare upplevt hotet mot Östersjön så stort.
            Det var kaos i Finska viken. Båtar körde på varandra. Hotet fanns
            verkligen där. Därför måste incitamenten vara tydliga och signalerna
            gå fram till dem som äger oljan.
          </note>
          <note>
            Jag tycker att kompensationsfonden verkar bra, men den är inte
            tillräcklig om den inte ger rätt incitament, om den bara smetas
            ut på hela näringen så att de som sköter sig får betala lika mycket
            som de som inte sköter sig. Med rätt signaler är det de rederier
            som har dåliga fartyg som får stå för en större del av kostnaderna,
            och då är det bra. Men om det inte blir rätt signaler bör man
            komplettera med att höja gränsen för försäkringsansvaret.
          </note>
          <note>
            Mitt mål med engagemanget när vi tidigare har pratat om Östersjön
            och tagit initiativ här i riksdagen har varit att vi ska få säkrare
            transporter av miljöfarligt gods. Då handlar det om säkrare fartyg,
            att fasa ut
          </note>
          <note>
            "rosthinkarna" genom regelklassning och överenskommelser, men
            också om säkrare farleder. Det gläder mig också att statsrådet
            är beredd att titta på möjligheten att flytta farleder från särskilt
            känsliga områden. Men det handlar också om att välja farleder
            som inte är onödigt svåra att ta sig fram i till exempel vintertid.
            Det är bra och jag känner mig trygg med att statsrådet tar med
            frågan till Ryssland om de inte kan använda Ventspils hamn mer
            vintertid.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2002/03:174 om jakt på varg
          </note>
          <note>
            Anf. 19 Jordbruksminister ANN-CHRISTIN
          </note>
          <note type="speaker">
            NYKVIST (s):
          </note>
          <note>
            Fru talman! Rigmor Stenmark har frågat justitieministern vilka
            åtgärder han ämnar vidta så att det även rättsligt blir möjligt
            att skydda sina tamdjur mot rovdjursangrepp.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Markinnehavare har enligt 5 § jaktlagen
          </note>
          <note>
            (1987:259) rätt att utan tillstånd vidta lämpliga åtgärder för
            att motverka skador av vilt. När det gäller att freda sina tamdjur
            mot rovdjursangrepp kan det exempelvis vara fråga om att skrämma
            rovdjuret i syfte att undvika angrepp. Rovdjuret får dock inte
            skadas eller dödas.
          </note>
          <note>
            Bestämmelser om rätt att i vissa fall döda rovdjur, skyddsjakt,
            finns i 28 § jaktförordningen (1987:905).
          </note>
          <note>
            Enligt bestämmelsen får ägare eller vårdare av tamdjur i vissa
            fall döda björn, varg, järv eller lo utan tillstånd av myndighet.
            Detta får ske om rovdjuret angripit eller skadat tamdjur. Dessutom
            krävs att det finns skälig anledning att befara ett nytt angrepp
            och att rovdjuret dödas i omedelbar anslutning till angreppet.
          </note>
          <note>
            Frågan om när ägare eller vårdare av tamdjur ska få döda ett
            angripande rovdjur behandlades av riksdagen i samband med propositionen
            om sammanhållen rovdjurspolitik (prop. 2000/01:57). Bakgrunden
            var att Rovdjursutredningen i betänkandet Sammanhållen rovdjurspolitik
            (SOU 1999:146) föreslog att
          </note>
          <note>
            28 § jaktförordningen ändras så att ägaren eller vårdaren av
            ett tamdjur får döda björn, varg, järv eller lo som är under direkt
            angrepp på tamdjuret. Det skulle således inte längre krävas att
            rovdjuret först angripit och skadat eller dödat ett tamdjur.
          </note>
          <note>
            Regeringen gjorde emellertid i den nämnda propositionen den bedömningen
            att det, i varje fall för närvarande, var mindre lämpligt att
            ändra förutsättningarna för skyddsjakt enligt 28 § förordningen
            på det sätt utredningen föreslagit. Detta gällde inte minst järven,
            som under de senaste åren minskat i antal på ett mycket oroande
            sätt. Vidare anfördes i propositionen att flera remissinstanser
            uttryckt farhågor för att en sådan ändring av förutsättningarna
            för skyddsjakt enligt 28 § förordningen kommer att medföra stora
            svårigheter att bevisa om ett jaktbrott begåtts eller om det varit
            fråga om tillåten skyddsjakt. Regeringen ansåg att dessa farhågor
            framstod som berättigade.
          </note>
          <note>
            Vid riksdagsbehandlingen av propositionen för två år sedan tog
            ett flertal motioner upp frågan om ändring av 28 § jaktförordningen.
            Även riksdagen konstaterade emellertid att en ändring i enlighet
            med
          </note>
          <note>
            Rovdjursutredningens förslag skulle komma att innebära stora
            svårigheter när det gäller att bevisa om ett jaktbrott har begåtts
            eller om det varit fråga om tillåten skyddsjakt. Riksdagen fann
            det därför inte lämpligt, i varje fall för närvarande, att ändra
            förutsättningarna för skyddsjakt i enlighet med utredningens förslag
            (bet. 2000/01:MJU9). Så sent som i onsdags avslog riksdagen dessutom
            på nytt ett flertal liknande motioner om en ändring av 28 § jaktförordningen
          </note>
          <note>
            (bet. 2002/03:MJU9).
          </note>
          <note>
            Regeringen avslog för en månad sedan en framställning av LRF,
            Svenska Jägareförbundet och
          </note>
          <note>
            Svenska Samernas Riksförbund om en ändring av
          </note>
          <note>
            28 § jaktförordningen i enlighet med Rovdjursutredningens förslag.
            Enligt regeringens uppfattning förelåg det inte heller då förutsättningar
            att ändra skyddsjaktsbestämmelsen.
          </note>
          <note>
            Enligt min uppfattning föreligger inte heller nu förutsättningar
            att ändra 28 § jaktförordningen på det sätt som Rigmor Stenmark
            önskar.
          </note>
          <note type="speaker">
            Anf. 20 RIGMOR STENMARK (c):
          </note>
          <note>
            Fru talman! Tack, jordbruksministern, för svaret, även om jag
            naturligtvis inte är nöjd med det.
          </note>
          <note>
            Anledningen till att jag ställde den här interpellationen är
            den debatt som förs bland annat i mitt hemlän Uppsala efter det
            att en man skjutit en varg för att freda sina tamdjur. Debatten
            har i det fallet handlat om det orimliga i att han kan dömas till
            fängelse. Det är uppenbart att det är något fel på den lagstiftning
            som gäller skyddsjakt på våra rovdjur, däribland vargen.
          </note>
          <note>
            Det är inte rimligt, och inte heller förenligt med vad folk i
            allmänhet anser, att man ska ha ett straff för människor som skyddar
            sina tamdjur som är detsamma som för en människa som vållar ett
            barns död. Det var nämligen om rättsläget och brottspåföljderna
            för olika brott som jag skulle velat ha en diskussion med justitieministern.
            Nu får jag ta den debatten med jordbruksministern i stället. Vad
            jag förstår lyder också rättsfrågorna just på det här området
            under jordbruksministern, och jag respekterar det.
          </note>
          <note>
            Vi hade i kammaren så sent som förra torsdagen en mycket lång
            och intressant debatt där jag kunde konstatera att rovdjurspolitiken
            väcker ett lika stort intresse här i riksdagen som den gör ute
            i våra bygder. Det är faktiskt väldigt bra, för vi som sitter
            här i riksdagen ska ju spegla folkets intressen och folkets önskningar
            ute i verksamheten - vi är de förtroendevalda.
          </note>
          <note>
            Jag tycker att det hade varit på sin plats att även jordbruksministern
            hade deltagit i den debatten, som ändå handlade om jordbruks-
            och miljöutskottets betänkande, om inte annat så för att lyssna
            av vad som framfördes från alla partier. Nu kan man naturligtvis
            läsa snabbprotokollet, men det är inte samma sak som att höra
            intensiteten i rösterna när man framför olika synpunkter.
          </note>
          <note>
            Om det är någon fråga som diskuteras och samlar mycket folk vid
            olika sammankomster ute i landet så är det just rovdjurspolitiken.
            Jag hade själv förmånen att för någon vecka sedan få vara i Norduppland,
            i
          </note>
          <note>
            Åkerby bygdegård i Tierps kommun, och prata kring de här frågorna
            tillsammans med företrädare även för myndigheter.
          </note>
          <note>
            Rovdjursfrågan engagerar och väcker känslor.
          </note>
          <note>
            Vargen har, om vi nu ska prata om den, enligt vad som sägs i
            en faktaruta som kommer från Viltskadecenter i Riddarhyttan sitt
            kärnområde i skogarna i
          </note>
          <note>
            Värmland och Dalarna, nära gränsen till Norge. Och den lever
            även i Dalsland, Närke och Hälsingland, och vargreviren sprider
            sig österut och söderut och har under de senaste åren etablerat
            sig även i Uppland, Gävleborgs och Örebro län.
          </note>
          <note>
            Antalet tamdjur - får, men även nöt och hästar inräknas där -
            som dödades av varg tredubblades under år 2001-2002, från 58 till
            170 tamdjur. Kraven är entydiga från många, från enskilda personer,
            från vissa riksdagspartier, från LRF, från Svenska Jägareförbundet
            och från Svenska Samernas Riksförbund för att nämna några, nämligen
            att bestämmelserna i
          </note>
          <note>
            28 § jaktförordningen måste förändras.
          </note>
          <note>
            En central del av rovdjurspolitiken måste vara människans möjlighet
            att skydda sin egendom och sina tamdjur vid rovdjursagrepp. Det
            måste även en jordbruksminister inse. Det går helt enkelt inte
            att fortsätta driva en rovdjurspolitik som inte ger tillåtelse
            att utan myndighetstillåtelse ingripa innan djuren har skadats
            eller till och med dödats.
          </note>
          <note>
            Fru talman! Jag vill bara säga en mening till. Jag har inte träffat
            en enda bonde som säger att han eller hon kan sitta med armarna
            i kors och titta på när de egna djuren skadas eller till och med
            dödas av varg.
          </note>
          <note type="speaker">
            Anf. 21 LENNART HEDQUIST (m):
          </note>
          <note>
            Fru talman! Jag kan börja med att understryka det som Rigmor
            Stenmark har anfört. Just beträffande det allra sista som hon
            tog upp är det här också fråga om en bedömning hur man ska se
            på alla de djur som rivs av vargen och där ägaren över huvud taget
            inte kan göra någonting. Det förekommer och har förekommit, inte
            minst i Uppland, att får har blivit rivna och skadade men inte
            dödade. De flesta blir förvisso dödade.
          </note>
          <note>
            Men här gäller det också att se lite grann på djurskyddet - får
            i relation till rovdjuret vargen.
          </note>
          <note>
            Jag tycker att den här frågan på sitt sätt är lite speciell nu
            när vi har fått en växande vargstam. Det är inte längre fråga
            om huruvida vi ska ha varg eller inte i det här landet. Vi har
            fått en vargstam, och den är en naturlig del av den svenska faunan.
            Men det är också en naturlig del att man också har jakt på varg.
            Vargen är nämligen i grunden ett skyggt djur, men om vargen inte
            blir föremål för jakt ändrar den sitt beteende, och det är särskilt
            då som dessa olägenheter som Rigmor
          </note>
          <note>
            Stenmark har berört uppstår.
          </note>
          <note>
            När regeringen nu säger att det inte är aktuellt, i varje fall
            inte för närvarande, med någon ändring av dessa bestämmelser beträffande
            jakt på varg måste jag ställa frågan: Vad ska inträffa innan regeringen
            avser att komma med ändringar? Det är min första fråga.
          </note>
          <note>
            Min andra fråga handlar om att vi har lokala statliga myndigheter,
            länsstyrelsen, som kan bedöma dess frågor i de olika landsändarna.
            Då är min fråga:
          </note>
          <note>
            Varför kan inte länsstyrelsen få fatta beslut om skyddsjakt på
            varg i stället för att detta ska gå upp till
          </note>
          <note>
            Naturvårdsverket, detta särskilt mot bakgrund av att vi i de
            län som Rigmor Stenmark tog upp har en så pass tydlig vargstam
            att det inte är fråga om att vargstammen skulle äventyras på något
            sätt om vissa djur skulle bli dödade i samband med jakt?
          </note>
          <note>
            Min tredje fråga gäller personskador. Genom att man inte bedriver
            jakt på varg och genom att vargen därigenom ändrar beteende är
            det nu bara en tidsfråga innan det kommer att uppstå personskador
            också med anledning av varg. Regeringen har ju godtagit att staten
            ersätter personskador med anledning av björn som en del i den
            statliga rovdjurspolitiken. Min fråga till jordbruksministern
            är: Varför vill regeringen inte klarlägga rättsläget så att personskador
            förorsakade av varg är reglerade innan den första skadan inträffar?
          </note>
          <note>
            Detta motionerade jag om för ett par år sedan, och det väckte
            en del tumult. Man sade att vargskador inte har förekommit på
            väldigt lång tid. Men det är inte det som det är fråga om, utan
            med en växande vargstam kommer dessa personskador att uppstå.
            Viviann
          </note>
          <note>
            Gerdin har tagit upp den här frågan i en motion till årets riksdag
            också, och frågan är i hög grad aktuell.
          </note>
          <note>
            Här krävs ett initiativ från regeringen.
          </note>
          <note type="speaker">
            Anf. 22 VIVIANN GERDIN (c):
          </note>
          <note>
            Fru talman! Till jordbruksministern skulle jag vilja anföra följande.
            Vargens skyddsvärde diskuteras väldigt mycket i samband med funderingar
            över om vi ska kunna tillåta skyddsjakt, avlysningsjakt och så
            vidare.
          </note>
          <note>
            Som en naturlig följd av det uppstår frågan om vargens genetiska
            bakgrund. Med anledning av det har jag skrivit en motion där detta
            tas upp. Man kan fundera på om den varg som vi nu har i Sverige
            är den ursprungliga skandinaviska vargen som fanns före fridlysningen
            1965 - det finns en forskare som hävdar det - eller om den varg
            som vi nu har tillhör en främmande art som inte fanns i Sverige
            tidigare.
          </note>
          <note>
            Är det så får det också konsekvenser. Det kan vi återkomma till.
          </note>
          <note>
            Jag vill hänvisa detta till en stor genetisk undersökning som
            har gjorts vid Uppsala universitet där forskarna har kommit fram
            till att dagens svensknorska varg är av finskt-ryskt ursprung.
            Förhåller det sig så är det klart att det får konsekvenser. Det
            första som man kan konstatera är att vargen i så fall inte är
            utrotningshotad, och då kan man inte heller använda argumentet
            att man inte kan tillåta skyddsjakt förrän vargens population
            har kommit upp i ett visst antal i vårt land.
          </note>
          <note>
            Jag kommer från Värmland, och jag lever i ett län där det är
            gott om varg. Det gäller Värmland, Dalsland, Dalarna och in på
            den norska sidan. Jag har förmånen att ha en nära kontakt med
            vargspanare både på den svenska och på den norska sidan och ser
            denna utveckling kontinuerligt och får rapporter varje kvartal
            om vad som händer. Det handlar om ökningar av de vargkullar som
            sker under sommarmånaderna men också om eventuella vargar som
            man misstänker att någon har tjuvskjutit men även om vargar som
            faktiskt har skadats, blivit sjuka och avlidit. Men framför allt
            lever jag med att detta har påverkat människors vardag. Det finns
            en oro. Den kan man inte bortse från. Sedan hävdas det från många
            vargvänner att man inte ska känna denna oro, men det gör människor
            i alla fall.
          </note>
          <note>
            Detta får också ekonomiska aspekter för de markägare som finns
            i dessa områden. Tidigare levde man på många olika sysselsättningar.
            Man kunde ha ett deltidsarbete eller leva på jord- och skogsbruk.
            Samtidigt kunde man arrendera ut sin mark. Det har på vissa ställen
            i dag blivit nästan noll. Det är oerhört svårt att arrendera ut
            mark för bland annat jakt men även för annan fritidssysselsättning
            i de västra delarna av Värmland.
          </note>
          <note>
            Jag saknar en djupare diskussion inom regeringen när det gäller
            vargens genetiska bakgrund. Jag tycker att det är någonting som
            man har svept över. Man har inte riktigt satt sig in i detta.
            Om vargen är av den finsk-ryska arten är den inte utrotningshotad.
            Det finns 40 000-50 000 i öststaterna, och därmed skulle vi också
            kunna tillåta skyddsjakt där vargen påverkar människors vardag.
            Jag är i dag inte öppen för allmän jakt, men jag tycker att man
            borde bli mer tillmötesgående i de fall vargen påverkar de människor
            som ägnar sig åt jordbruk och olika fritidssysselsättningar.
          </note>
          <note>
            Man måste se till deras möjligheter att vara kvar på dessa orter.
          </note>
          <note>
            Anf. 23 Jordbruksminister ANN-CHRISTIN
          </note>
          <note type="speaker">
            NYKVIST (s):
          </note>
          <note>
            Fru talman! Jag kan ha förståelse för att den enskilde tamdjursägaren
            kan tycka att det är svårbegripligt att det är förbjudet att döda
            ett angripande rovdjur innan det har rivit något tamdjur. Men
            om det, som Rigmor Stenmark nu säger, skulle vara tilllåtet att
            skjuta ett rovdjur under direkt angrepp, finns det en risk för
            att skyddsjakten skulle komma att missbrukas.
          </note>
          <note>
            Detta påtalades också i remissvaren på Rovdjursutredningen, och
            de här argumenten fördes fram av de rättsvårdande myndigheterna.
            Rikspolisstyrelsen,
          </note>
          <note>
            Riksåklagaren och flera domstolar var mycket kritiska mot utredningens
            förslag därför att de kunde ge oss ett antal bevissvårigheter
            liksom också problem med att freda rovdjursstammen.
          </note>
          <note>
            Jag skulle här vilja framhålla att det inte är så som
          </note>
          <note>
            Rigmor Stenmark säger att man måste stå helt overksam och titta
            på när ett rovdjur angriper och skadar eller dödar ett tamdjur.
            Ingenting förhindrar att man skrämmer bort rovdjuret. Man kan
            agera. Jag vill här understryka att det enbart är själva skadandet
            eller dödandet som är förbjudet.
          </note>
          <note>
            När det sedan gäller Lennart Hedquists frågor om varför vi inte
            ska låta länsstyrelserna besluta om skyddsjakten vill jag säga
            att vi har behov av en nationellt sammanhållen politik. Det är
            svaret på den frågan.
          </note>
          <note>
            Vad sedan gäller frågan om personskada är det, som Lennart Hedquist
            säger, så att vargen är ett skyggt djur och att vi inte har haft
            några exempel på personskada. Det innebär att frågan inte har
            varit så accentuerad. Men i ett läge där vi har goda skäl att
            befara skada på människa har vi givetvis anledning att göra samma
            överväganden som vi har gjort när det gäller björn.
          </note>
          <note>
            Viviann Gerdin tar upp de genetiska frågorna kring vargen och
            jakten på varg. Jag förstår inte riktigt problemet. Vi vill undvika
            inavel, och vi behöver ha nytt genetiskt material. Vi vet att
            vargen kommer österifrån, och det är då alldeles naturligt att
            vi får den genetiska profil på vargen som vi har i dag. Vi kan
            inte resonera så att eftersom det finns så mycket varg österut
            behöver vi inte ha de regler som vi har.
          </note>
          <note>
            Det är ett internationellt åtagande att värna vargen i våra länder.
          </note>
          <note type="speaker">
            Anf. 24 RIGMOR STENMARK (c):
          </note>
          <note>
            Fru talman! Ett av de besked som jag har fäst mig vid i interpellationssvaret
            är följande: "När det gäller att freda sina tamdjur mot rovdjursangrepp
            kan det exempelvis vara fråga om att skrämma rovdjuret i syfte
            att undvika angrepp." Detta har också tagits upp igen av ministern.
          </note>
          <note>
            Vad gäller att skrämma ett rovdjur skulle jag vilja få konkreta
            förslag från ministern. Vad tror ministern att en bonde gör när
            han kommer ut på trappan och tittar ned i sin hage och ser att
            vargen är där? På vilket sätt kan bonden vidta åtgärder för att
            skrämma bort en hungrig varg som har slängt sig över ett tamdjur?
            På vilket sätt ska bonden kunna skrämmas?
          </note>
          <note>
            Jag tycker faktiskt att jordbruksministern visade en väldig okunskap
            om hur människor reagerar och om hur livet på landet fungerar.
          </note>
          <note>
            Det sägs vidare att lagen kommer att missbrukas om den ändras.
            Men det är ju det som sker i dag trots att man inte vill det.
            Man vill faktiskt ha en lag som det är möjligt att följa också
            rättsligt sett. Jag tror inte att någon av oss är blåögd. Jag
            tror åtminstone att inte någon av de riksdagsledamöter som deltar
            i den här debatten är det. Vi är inte blåögda utan vi ser vad
            människor gör. Människor tar tag i sina problem.
          </note>
          <note>
            På landsbygden lever man av sina näringar och är beroende av
            sina djur. Det arbete som man utför ute på landsbygden är helt
            enkelt en födkrok. Om regeringen är kategorisk och inte kan tänka
            sig att ändra sin nuvarande rovdjurspolitik, kommer den att göra
            sig själv en björntjänst. Om man inte lyssnar till oss som för
            fram den oro som finns ute i landet och inte bryr sig om den oacceptans
            som i dag finns, kommer vi att få en situation som inte är värdig
            ett land som
          </note>
          <note>
            Sverige.
          </note>
          <note>
            Vi måste fatta demokratiska beslut som är möjliga för människor
            att följa. Jag vill därför upprepa mina frågor. För det första:
            På vilket konkret sätt ska man kunna skrämma en varg som står
            i begrepp att döda ett tamdjur? För det andra: På vilket sätt
            ska man undvika att folk missbrukar den lagtext som i dag finns?
          </note>
          <note type="speaker">
            Anf. 25 LENNART HEDQUIST (m):
          </note>
          <note>
            Fru talman! Först och främst tolkar jag jordbruksministerns besked
            här så att när den första personskadan förorsakad av varg nu kommer
            att inträffa, kommer regeringen att lägga fram ett förslag som
            vidgar statens skyldighet att ge skadestånd till att gälla även
            varg, inte bara björn. Det är ett värdefullt besked. Ska man över
            huvud taget få någon tilltro till den statliga rovdjurspolitiken
            och ett medvetande om att man tar konsekvenserna av den, måste
            man vara tydlig på den punkten.
          </note>
          <note>
            Nu gäller det egentligen inte bara personskador utan den statliga
            rovdjurspolitiken innebär, som Viviann Gerdin har varit inne på,
            beträffande varg också väldigt många personliga olägenheter för
            boende, inte minst i Värmland och på senare tid också i Uppland,
            och de ersätts inte.
          </note>
          <note>
            Jag måste vidga min fråga angående länsstyrelsernas beslutsbefogenheter.
            Jordbruksministern säger att man måste lägga dessa befogenheter
            på Naturvårdsverket för att få en nationellt sammanhållen politik.
            Skulle man driva det resonemanget i alla de frågor om delegering
            av ansvaret till länsstyrelserna, skulle dessa fråntas i stort
            sett alla beslutsbefogenheter. Jag utgår från att en lokal statlig
            myndighet i enlighet med subsidiaritetsprincipen måste kunna fatta
            beslut utifrån de riktlinjer som gäller. Men det gäller också
            att den kan ta del av det lokala beslutsunderlaget, vilket Naturvårdsverket
            har visat oförmåga att göra.
          </note>
          <note>
            Jag skulle vad gäller att skrämma vargar som inte längre är skygga
            vilja att jordbruksministern ville pröva att stå på vakt utanför
            fårhagar för att se hur enkelt det är att skydda tamdjuren från
            vargangrepp.
          </note>
          <note type="speaker">
            Anf. 26 VIVIANN GERDIN (c):
          </note>
          <note>
            Fru talman! Jag ska börja med att ytterligare förtydliga mitt
            uttalande till jordbruksministern om att den vargart som vi har
            i Sverige inte är utrotningshotad. Jag grundar det på att den
            härstammar från den finsk-ryska vargpopulationen. Vi vet också
            att rovdjur rör sig, också över många stora områden. Det handlar
            här om djur som rör sig över gränser. Vi ska inte stänga in rovdjuren.
            Skulle vi göra det inom ett område kan man verkligen tala om inavel.
            Vi har också under de senaste månaderna sett att en varg har förflyttat
            sig från Mellansverige till norra Sverige.
          </note>
          <note>
            Jag anser således inte att vargen är utrotningshotad i vårt land.
            Man bör därför kunna ta beslut om skyddsjakt. Att man också gör
            det i förväg är viktigt för djurägarna, eftersom § 28 egentligen
            inte är möjlig att använda. Den är en teoretisk modell som inte
            är anpassad till verkligheten.
          </note>
          <note>
            Jag tycker att frågan om rovdjuren och framför allt varg egentligen
            inte är någon jaktfråga. Det är en djurskyddsfråga. Jordbrukarna
            omfattas av många stränga lagar om att skydda sina djur, men just
            då det gäller rovdjursangrepp faller djurskyddslagen tillbaka,
            och det tycker jag är mycket märkligt. Jag vet inte vad det här
            grundar sig på. Det kanske är den enskilde ägarens kollision med
            statens ägande som gör att den enskilde ägaren får stå tillbaka.
            Men det här är helt oacceptabelt.
          </note>
          <note>
            Jag vet att det har gått in en skrivelse till lagrådet från västra
            Värmland, där man har begärt att man ska få en förklaring, därför
            att det finns ingen människa som kan tolka vad § 28 egentligen
            innebär.
          </note>
          <note>
            Anf. 27 Jordbruksminister ANN-CHRISTIN
          </note>
          <note type="speaker">
            NYKVIST (s):
          </note>
          <note>
            Fru talman! Jag blir ganska förvånad när jag hör
          </note>
          <note>
            Rigmor Stenmark säga att med sådana regler som vi har nu är det
            givet att de reglerna kommer att missbrukas, och om vi ändrade
            reglerna så skulle vi inte få ett större problem. Givetvis utgår
            jag från att svenska medborgare följer svensk lag. Sedan ska vi
            givetvis föra en levande diskussion om hur regelverket ska se
            ut. Det tycker jag är bra.
          </note>
          <note>
            Men Rigmor Stenmark säger att vi måste fatta beslut om hur regelverket
            ska se ut under demokratiska former. Det var precis det som riksdagen
            gjorde förra veckan, där man då gjorde den avvägning som man bedömde
            vara lämplig mellan tamdjursägarnas intressen och naturintressena.
            Det var det beslutet som fattades här i kammaren just utifrån
            det demokratiska tillvägagångssätt som vi vill ha när vi stiftar
            lagar.
          </note>
          <note>
            Jag delar inte synen att vi nu skulle ha en tillräckligt stor
            vargstam och att vi nu skulle kunna ändra vårt regelverk. Vi har
            ju inte nått upp till våra etappmål när de gäller de vilda djuren.
            Jag kan nämna att när det gäller järv har vi i dag bara kommit
            ungefär halvvägs till det fastlagda etappmålet, och när det gäller
            vargen har vi inte ens kommit så långt. Vi har alltså en bit kvar
            innan vi kan vara nöjda med våra rovdjursbestånd i landet.
          </note>
          <note>
            Jag vill också säga till Lennart Hedquist, när det gäller personskador,
            att givetvis måste vi göra en riskanalys. Det tycker jag är rimligt.
            Vi vet att vargen är ett skyggt djur. Vi vet att vargen inte gärna
            är där människor är. Det har hittills inte funnits skäl att befara
            angrepp på människa. Därför menar jag att vi ska ha ett öppet
            sinne inför de här problemen, men att det för närvarande inte
            förefaller finnas någon överhängande risk.
          </note>
          <note>
            Vad gäller länsstyrelserna och deras roll delar jag synen att
            det är rimligt, när det finns förutsättningar, att man också för
            beslut från central nivå till regional nivå. Men jag menar att
            den tidpunkten inte inträffar förrän vi har nått de etappmål som
            jag hänvisade till tidigare. Vi behöver ha en nationell sammanhållen
            tillsyn av frågorna, men när vi har nått längre och rovdjursstammen
            har utvecklats kan det finnas skäl att ompröva ansvarsfördelningen.
          </note>
          <note type="speaker">
            Anf. 28 RIGMOR STENMARK (c):
          </note>
          <note>
            Fru talman! Ja, visst var det så - det kan jag hålla med om -
            att det fattades ett demokratiskt beslut här, nämligen ett majoritetsbeslut
            i riksdagen, och det är ju demokrati. Men när man går lite längre
            och tittar på demokratin ute i bygderna, med de uppvaktningar
            som har varit och med den debatt som förs ute i hela landet stämmer
            det inte riktigt. Mitt demokratibegrepp omfattar också vad folk
            tycker som är direkt berörda av de beslut som fattas här i riksdagen
            och när de hojtar till. Det är ju faktiskt så, jordbruksministern,
            att människor vill och naturligtvis ska leva efter de lagar som
            stiftas av riksdagen, men när det stiftas sådana lagar som är
            omöjliga att efterleva hojtar människor till. De är ju väldigt
            sjysta, tycker jag, som ber oss politiker komma ut och också genom
            att de vill framföra sina synpunkter.
          </note>
          <note>
            Jag fick inget svar på hur man ska kunna skrämma en varg som
            är i färd med att överfalla sitt byte. Hur ska en bonde som står
            på trappan kunna skrämma den vargen?
          </note>
          <note>
            Vi pratar om att vargen är skygg. Ja, visst: Det är den allmänna
            uppfattning man har fått. Men de strövvargar som kommer och som
            uppför sig på ett onaturligt sätt är ju egentligen de som är problemet.
            Det är de som orsakar den största skadan också enligt
          </note>
          <note>
            Rovdjurscenters rapporter. Hur ska vi bete oss med dem? Är det
            möjligt att man kan få skjuta dem? Då kanske vi kom undan det
            här. Är det möjligt, som en del jägare säger, att man ska kunna
            skjuta en varg i en familj för att på något vis ta tillbaka herraväldet?
            Det är ju ändå så att människan är skapelsens krona.
          </note>
          <note>
            I Centerpartiet anser vi att vi ska ha rovdjur i Sverige. De
            tillhör den fauna som finns. Det är inte dem vi vill komma åt.
            Men vi vill att det ska råda ett sådant förhållande att det finns
            en balans mellan så kallade vargälskare och dem som inte gillar
            vargen.
          </note>
          <note>
            Jordbruksministern har ett mycket stort ansvar att se till att
            så blir fallet även i Sverige.
          </note>
          <note>
            Anf. 29 Jordbruksminister ANN-CHRISTIN
          </note>
          <note type="speaker">
            NYKVIST (s):
          </note>
          <note>
            Fru talman! Givetvis måste vi stifta lagar som människorna kan
            leva efter. Det tycker jag också. Det är väldigt angeläget. Samtidigt
            måste vi ju se till att vi kan ta tillvara olika intressen, och
            det är ju precis det vi har gjort i det beslut som riksdagen har
            fattat: en rimlig avvägning mellan tamdjursägarnas intressen och
            naturvårdsintressena i det här sammanhanget.
          </note>
          <note>
            Jag är glad att höra att Rigmor Stenmark säger att vi ska ha
            rovdjur i Sverige. Där har vi samma uppfattning. Då måste vi också
            hitta en modell för att se till att vi når upp till de etappmål
            vi har satt upp. Vi är inte där, utan vi måste fortsatt ha ett
            regelverk som skyddar rovdjursstammen så att vi inte riskerar
            att fredningen sätts ur spel.
          </note>
          <note>
            Jag fick tidigare frågan från Lennart Hedquist vad som skulle
            inträffa för att jag skulle vara beredd att ompröva min ställning
            när det gäller att det i dag finns en balans mellan de här olika
            intressena. Ja, det som ju måste inträffa är att vi får en varg-
            och järvstam som är i den storleksordningen att vi känner att
            vi har ett stabilt förhållande inför framtiden. Det är givetvis
            min förhoppning att jag då ska kunna föreslå regeringen att rovdjur
            som är under direkt anfall på tamdjur ska få dödas. Men det kräver
            att de här förutsättningarna är uppfyllda.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2002/03:207 om arbetskraftsbrist
          </note>
          <note type="speaker">
            Anf. 30 Statsrådet HANS KARLSSON (s):
          </note>
          <note>
            Fru talman! Maria Larsson har frågat mig vilka åtgärder jag avser
            att vidta för att vidga möjligheten för medborgare utanför EU-området
            att arbeta i Sverige. Frågan har ställts mot bakgrund av bland
            annat uppgifter om rekryteringssvårigheter och risk för framtida
            arbetskraftsbrist på den svenska arbetsmarknaden.
          </note>
          <note>
            Inledningsvis vill jag framhålla att det finns en stor medvetenhet
            inom regeringen om behovet av åtgärder för att möta effekterna
            av de demografiska förändringarna. Utbudet av arbetskraft behöver
            långsiktigt öka för att undvika arbetskraftsbrist och flaskhalsar
            och säkra en hållbar ekonomisk tillväxt och välfärd. Grunden för
            en framgångsrik politik i detta avseende läggs under de närmaste
            åren.
          </note>
          <note>
            Regeringen har satt som övergripande mål att andelen reguljärt
            sysselsatta i befolkningen i åldern 20-
          </note>
          <note>
            64 år ska öka till 80 % 2004. Målet därefter är full sysselsättning.
            I regeringsförklaringen för innevarande riksdagsår pekades de
            höga sjuktalen och de många invandrarnas utanförskap ut som denna
            mandatperiods allt annat överskuggande arbetsuppgifter.
          </note>
          <note>
            Mot denna bakgrund har ett intensivt reformarbete inletts för
            att öka sysselsättningen och säkra arbetskraftsutbudet. Så sent
            som förra veckan överlämnades en arbetsmarknadspolitisk proposition
            för ett bättre och effektivare arbetskraftsutbud till riksdagen.
            Propositionen innehöll bland annat förslag för förbättrad integration.
            Senare under våren presenteras bland annat propositioner om minskad
            ohälsa och om skärpningar i diskrimineringslagstiftningen. Reformarbetet
            inom berörda politikområden kommer att fortgå under mandatperioden.
          </note>
          <note>
            Min övertygelse är att nyckeln till att framgångsrikt kunna möta
            den demografiska utmaningen ligger i kraftfulla och effektiva
            insatser för att ta till vara hela den potential som finns i den
            arbetsföra befolkningen. Alla behövs.
          </note>
          <note>
            Det är samtidigt inte säkert att åtgärder med denna inriktning
            är tillräckliga för att tillgodose den framtida efterfrågan på
            arbetskraft. Också andra typer av åtgärder bör därför övervägas.
            I en bred politik syftande till att hålla arbetskraftsutbudet
            uppe och motverka bristsituationer och flaskhalsar kan ökade möjligheter
            till arbetskraftsinvandring vara ett av flera kompletterande element.
          </note>
          <note>
            Regelverket som styr möjligheterna till arbetskraftsinvandring
            från länder utanför EU- och EES-
          </note>
          <note>
            området tar avstamp i riktlinjer för invandringspolitiken som
            riksdagen antog i slutet av 1960-talet. Sedan dess har riksdagen
            antagit flera propositioner som bekräftat den principiella hållningen
            att arbetskraftsinvandring endast ska förekomma i undantagsfall,
            bland annat för att täcka tillfällig brist.
          </note>
          <note>
            Inte minst under det senaste decenniet har emellertid djupgående
            strukturella förändringar ägt rum på arbetsmarknaden och i samhället
            i övrigt. Ett viktigt inslag i denna process har varit den tilltagande
            internationaliseringen. Det finns naturligtvis skäl att kontinuerligt
            pröva regelverket i relation till sådana förändringar.
          </note>
          <note>
            I det sammanhanget vill jag gärna framhålla att regelverket ändrades
            i två avseenden under 2002.
          </note>
          <note>
            Dels infördes undantag från kravet på arbetstillstånd för bland
            annat vissa specialister inom internationella koncerner, dels
            fick utländska studenter rätt att arbeta i Sverige under hela
            studietiden. Det finns också andra exempel på att det nu gällande
            systemet inte är helt statiskt. Under perioden 2000-2002 har olika
            landsting kunnat rekrytera sammanlagt nära 500 läkare, tandläkare
            och sjuksköterskor från Central- och
          </note>
          <note>
            Östeuropa.
          </note>
          <note>
            En viktig aspekt i diskussionen om arbetskraftsinvandring är
            den dynamik på arbetsmarknaden som utvidgningen av EU kommer att
            innebära. Tio nya medlemsländer öppnar från maj nästa år möjligheter
            för ytterligare arbetskraftsinvandring inom ramen för
          </note>
          <note>
            EU:s inre marknad.
          </note>
          <note>
            I utvidgningsförhandlingarna nåddes en överenskommelse med kandidatländerna
            om övergångsperioder för den fria rörligheten för personer. Mot
            denna bakgrund har en särskild utredare utrett hur arbetstagare
            från de nya medlemsländerna från anslutningsdagen ska kunna få
            tillgång till den svenska arbetsmarknaden på samma villkor som
            medborgare i nuvarande medlemsländer. Utredningen lämnade sitt
            betänkande den 15 januari i år. Betänkandet remissbehandlas nu
            fram till sista april. Regeringen kommer därefter att ta ställning
            till utredarens förslag.
          </note>
          <note>
            Rörligheten inom det nuvarande EU är emellertid mycket låg. Mot
            bakgrund av detta, och vad jag i övrigt redovisat, menar jag att
            vi redan i dag seriöst bör börja fundera över de behov av arbetskraftsinvandring
            från länder utanför EU- och EES-området som kan uppstå framöver.
            I det sammanhanget behövs en fördjupad analys av både det framtida
            behovet av arbetskraft i olika yrken och sektorer och de konsekvenser
            som förändringar i regelverket kan få på arbetsmarknaden och i
            samhället i övrigt.
          </note>
          <note>
            Frågan om arbetskraftsinvandring är komplex.
          </note>
          <note>
            Den kräver en öppen och allsidig diskussion förd med stor lyhördhet.
            Min förhoppning är att de olika partierna i riksdagen tillsammans
            med arbetsmarknadens parter, i den process som vi nu har framför
            oss, ska kunna nå en bred samsyn kring de reformer som kan komma
            att behövas.
          </note>
          <note type="speaker">
            Anf. 31 MARIA LARSSON (kd):
          </note>
          <note>
            Fru talman! Jag vill tacka statsrådet för svaret. Jag blev positivt
            överraskad och tycker att jag kan utläsa en ny öppenhet i den
            här frågan från regeringens sida.
          </note>
          <note>
            Det välkomnar jag.
          </note>
          <note>
            Statsrådet säger sig vara beredd att börja fundera.
          </note>
          <note>
            Det låter dock i mina öron som att det är fråga om en lång och
            omständlig utredning. Det kanske inte är precis vad jag önskar,
            eller vad de företag och fackliga organisationer önskar som har
            insett att problemet finns här och nu och behöver åtgärdas snabbt.
            Jag ska be att få lämna några exempel på detta från de senaste
            veckornas nyhetsutbud.
          </note>
          <note>
            Många företag lämnar tillsammans med de fackliga organisationerna
            in ansökningar till Migrationsverket för att få behålla dugliga
            medarbetare. Ett företag i Västra Frölunda vill behålla ett asylsökande
            par som har blivit en ovärderlig tillgång för företaget, en glashytta
            i Målerås vill behålla en bosnisk medarbetare som förmodligen
            utvisas just i dag, ett Blekingeföretag vill behålla en sydafrikansk
            svetsare eftersom han har de språkkunskaper och de kulturella
            kunskaper som gör det möjligt för företaget att få ytterligare
            beställningar på jobb i Sydafrika. Så ser verkligheten ut.
          </note>
          <note>
            Flera kommuner, även s-märkta, har ansökt hos
          </note>
          <note>
            AMS om friare regler på det här området. I Ragunda,
          </note>
          <note>
            Strömsund och Västernorrlands län saknas arbetskraft till de
            jobb som redan finns. Det duger alltså inte att fundera för länge.
            Tillväxten håller redan på att stanna av till följd av arbetskraftsbristen.
            Så ser verkligheten ut.
          </note>
          <note>
            Enligt Svenskt Näringslivs undersökning, som gjordes hösten 2002,
            blir hundratusen arbetstillfällen på ett halvår inte av på grund
            av brist på sökande till tjänsterna. Det är brist på försäljningsarbetare,
            gruvarbetare, bygg- och anläggningsarbetare, hantverkare inom
            byggnad och tillverkning, transportarbetare, maskinförare, personer
            inom service och omsorg, tekniker, ingenjörer, sjukgymnaster,
            sjuksköterskor - listan kan göras hur lång som helst. Så ser verkligheten
            ut.
          </note>
          <note>
            Regelverket måste ändras, och det brådskar. De lättnader som
            hittills har skett har varit positiva, men de är på marginalen
            och kommer inte att räcka. När det gäller nästan alla typer av
            tjänster, i alla typer av företag, är det i dag nästan helt stopp
            för människor utanför EU-området.
          </note>
          <note>
            När det uppstått akut brist, till exempel på läkare och sjuksköterskor,
            har regeringen gjort vissa lättnader. Men det är ett reaktivt
            sätt att hantera en problemsituation på. I stället måste man arbeta
            på ett förebyggande sätt. Ingen av de personer som kommer hit
            och ska lära sig språket och få sina kunskaper validerade får
            stanna längre än 36 månader. Det är alltså att agera som en väldigt
            kortsiktig problemlösare.
          </note>
          <note>
            Nu skulle jag vilja veta vad som ligger i "börja fundera över".
            Hur ser statsrådets framtidsscenario ut? Det handlar väl inte
            om en mastodontutredning?
          </note>
          <note>
            När är statsrådet beredd att gå till handling? Här behövs snabba
            puckar, inte mastodontutredningar. Jag är väldigt nyfiken på att
            få "börja fundera över" utvecklat lite närmare.
          </note>
          <note type="speaker">
            Anf. 32 BIRGITTA CARLSSON (c):
          </note>
          <note>
            Fru talman! När jag läste interpellationssvaret noterade även
            jag just meningen "menar jag att vi redan i dag seriöst bör börja
            fundera över de behov av arbetskraftsinvandring från länder utanför
            EU- och
          </note>
          <note>
            EES-området som kan uppstå framöver".
          </note>
          <note>
            Det känns beklämmande när man jobbar med de här frågorna. Vi
            har i dag så många människor i arbetskraften i Sverige som inget
            hellre vill än att få ett arbete. Men det finns oerhört mycket
            sätter käppar i hjulet för dem.
          </note>
          <note>
            Många som kommer hit och som finns här redan i dag har sökt om
            asyl. De väntar, även om man säger att de får arbeta under tiden
            som de är här. En del kommer också in i arbete, precis som Maria
            Larsson tidigare sade. Jag kan börja med att berätta om alla de
            fallen.
          </note>
          <note>
            Jag tror inte att jag i någon fråga under det senaste halvåret
            har fått så många propåer just från olika människor ute i landet.
            Det har varit telefonsamtal, brev och mejl där de beskriver situationer
            för invandrare som finns här. Samtliga av dem som har hört av
            sig till mig kommer från norra Sverige. De exempel som Maria Larsson
            berättade om var från södra Sverige i väldigt stor utsträckning.
          </note>
          <note>
            Det handlar om hur personer som finns här har etablerat sig i
            samhällena, fungerar på ett mycket tillfredsställande sätt och
            finns i arbete. Jag kommer särskilt ihåg ett telefonsamtal från
            en ordförande i en lokalavdelning för Företagarnas Riksorganisation.
          </note>
          <note>
            Det var en person som fanns i ett företag som var en nyckelperson
            i just det företaget. Tack vare att han börjat arbeta där och
            fanns där hade man kunnat ta en order. Men så får han avslag på
            sin asylansökan och får inte fortsätta att arbeta. Då fick man
            backa från företaget.
          </note>
          <note>
            Detta hände uppe i Norrland där man är i stort behov av arbetskraft
            och där antalet boende minskar i varenda kommun. Det brinner i
            knutarna. Det är oerhört viktigt att det kommer förslag omgående.
            Öppna möjligheterna. Låt människor som har fått arbete stanna.
          </note>
          <note>
            Den här mannen hade dessutom familj. Barnen fungerade väl i skolan.
            Samhället hade i stort ställt upp för honom. Det finns många fler
            exempel på familjer som har kommit ut i Småorts-Sverige och etablerat
            sig väl där. Vi måste ta tillvara dem och låta dessa människor
            få arbeta kvar. Vi åderlåter Sverige på oerhört god arbetskraft.
          </note>
          <note>
            Många av de personer som finns här kan tala engelska på ett tillfredsställande
            sätt även om de inte kan svenska. När de finns i arbete och träffar
            svenskar regelbundet måste de helt enkelt prata med svenskar.
          </note>
          <note>
            Det lär sig språket på ett annat sätt, även om de inte sitter
            i skolbänken hela tiden. Dessutom lär sig familjen och barnen
            svenska. Genom det kommunicerar man hemma på det språket.
          </note>
          <note>
            I ett annat fall var det en kvinna som hade gift sig här i Sverige
            och hade arbete. Han var svensk. Hon måste åka tillbaka till sitt
            land för att söka om uppehållstillstånd i Sverige. Vi måste se
            över våra lagar och förordningar så att vi underlättar för de
            människor som finns här och som har kommit in på den svenska arbetsmarknaden.
          </note>
          <note>
            Det känns alldeles oerhört byråkratiskt och krångligt om vi ska
            vidhålla reglerna och inte se till de möjligheter som finns att
            ta till vara de resurser dessa människor är.
          </note>
          <note type="speaker">
            Anf. 33 Statsrådet HANS KARLSSON (s):
          </note>
          <note>
            Fru talman! Både Maria Larsson och Birgitta
          </note>
          <note>
            Carlsson tar upp en väldigt speciell situation, nämligen de som
            inte får stanna i Sverige av asylskäl men som har etablerat sig
            på arbetsmarknaden.
          </note>
          <note>
            De regler vi har i dag, och som jag förstår att ni indirekt kritiserar,
            är till för att tillgodose behovet av arbetskraft som inte finns
            tillgänglig i Sverige. Asylregelverket är till för att bedöma
            om det föreligger skyddsbehov för människor så att de får stanna
            i
          </note>
          <note>
            Sverige av flyktingskäl.
          </note>
          <note>
            Det jag förstår att ni vill diskutera är det humanitära i frågan
            vad gäller individens rätt att få stanna i
          </note>
          <note>
            Sverige. Jag vill vidga frågan till arbetskraftsbehovet.
          </note>
          <note>
            Flyktingskälet ska inte bestämma om man ska få stanna för att
            utföra ett arbete. Det ska bestämmas av vilket skyddsbehov man
            har. Jag förnekar inte att det finns vissa yrken och sektorer
            där det råder brist på arbetskraft. Det måste vi följa noggrant,
            och vi ska vidta åtgärder när det finns behov av det.
          </note>
          <note>
            Ett aktuellt exempel är att regeringen i den proposition som
            jag nyss presenterade i förra veckan föreslår att exempelvis bristutbildning
            ska kunna genomföras för redan anställda så att till exempel invandrare
            som inte fullt ut kan utnyttja sin yrkeskunskap ska kunna få komplettera
            utbildningen på statens bekostnad och kunna söka sig mer avancerade
            arbetsuppgifter.
          </note>
          <note>
            Konjunkturen har mattats av den senaste tiden.
          </note>
          <note>
            Det finns i varje fall just nu skäl att tro att en återhämtning
            kommer att dröja av efterfrågan på arbetskraft av större format.
            Det allmänna rekryteringsläget på arbetsmarknaden är, menar jag,
            förhållandevis gott på i varje fall ett par års sikt.
          </note>
          <note>
            Jag vill samtidigt understryka, som också framgår av mitt interpellationssvar,
            att det finns möjligheter att få uppehållstillstånd av arbetsmarknadsskäl.
            Om det verkligen föreligger brist i ett enskilt fall ska dessa
            möjligheter utnyttjas i större utsträckning än vad som kanske
            sker i dag.
          </note>
          <note>
            Jag ber att få återkomma till frågan om vad jag egentligen menar
            med att vi kanske behöver fundera på arbetskraftsfrågan i ett
            vidare och bredare perspektiv.
          </note>
          <note type="speaker">
            Anf. 34 MARIA LARSSON (kd):
          </note>
          <note>
            Fru talman! Jag får väl tåla mig till nästa replikskifte. Det
            är en fråga som är av högsta intresse och högsta aktualitet i
            dag.
          </note>
          <note>
            Vi tog en del exempel från asylsökande. Jag menar att det är
            rimligt att också de som har kommit hit av skyddsskäl, oavsett
            om de skälen håller eller inte för ett beviljande av asylansökan,
            ändå kan kvalificera sig för att stanna genom att hitta en fast
            anknytning till arbetsmarknaden. Så är situationen i många andra
            länder. Jag menar att det borde vara tillämpligt också i vårt
            land. Då kan man väga samman skälen. Man kan få två olika grunder
            för att kunna stanna.
          </note>
          <note>
            Visst är det jättebra med bristyrkesutbildningen.
          </note>
          <note>
            Men det handlar om en väldigt liten del. Det är som vanligt.
            Staten vill gå in och planlägga detta i detalj.
          </note>
          <note>
            Men massor med företag hittar massor med medarbetare som har
            en specialistkompetens och som just de behöver för att kunna göra
            affärer för att skapa tillväxt. De underkänns i dag till allra
            största delen av den svenska regeringen.
          </note>
          <note>
            Där måste vi få till stånd en förändring. Flaskhalsarna löser
            vi inte helt och fullt genom att få tillbaka långtidssjukskrivna
            eller genom att minska arbetslösheten. De kommer att fortsätta
            att finnas. Vill vi att de jobben ska finnas kvar i Sverige måste
            vi göra någonting åt situationen.
          </note>
          <note>
            Det är nu inte tid för funderande. Det är tid för handling. Det
            värsta som kan hända med frågan är att den begravs i en långsam
            utredning som ska sitta i åratal. Jag skulle vilja höra vad som
            finns bakom orden "börja fundera på".
          </note>
          <note>
            Väldigt mycket är redan utrett. Analysen av de framtida behoven
            är gjord i långtidsutredningen. Där pekar man tydligt ut konsekvenserna
            av de demografiska förskjutningarna. Konsekvenserna för regelverken
            är utredda av Berit Rollén. Remisstiden går ut den 30 april. Där
            hoppas jag för övrigt att Sverige ska stå fast vid sitt tidigare
            ställningstagande i frågan.
          </note>
          <note>
            Det kunde vara en lämplig tidpunkt att väva samman den proposition
            som kommer att uppstå ur utredningen och remissförfarandet med
            kanske en ökad vidgning av arbetsmarknaden totalt sätt. Det skulle
            ge ökade möjligheter för arbetskraftsinvandring utöver det som
            är tänkt att rymmas i den propositionen. Det är en lämplig tidpunkt
            för förslag.
          </note>
          <note>
            Professor Jan Ekberg vid Växjö universitet har genom sin forskning
            visat att öppenhet ökar tillväxtmöjligheterna för en nation. När
            man släpper in fler direkt i arbetskraften får det en positiv
            effekt på tillväxten, befolkningstillväxten och den demografiska
            strukturen.
          </note>
          <note>
            Jag tror att det är dags att vi lägger rädslan för att någon
            annan ska komma och ta våra jobb åt sidan.
          </note>
          <note>
            Det är en symbol för ett statiskt tänkande som det definitivt
            inte finns några belägg för ur forskningssynpunkt - tvärtom. Invandrare
            som kommer hit berikar våra arbetsplatser och ger vidgade kulturella
            möjligheter.
          </note>
          <note>
            40-talisterna går snart i pension. Jag menar därför att det här
            är en akut fråga. Därför ser jag nu fram emot att statsrådet definierar
            hur framtidsscenariot ser ut. Och då handlar det om det nära perspektivet
            och hur vi snabbt ska komma till rätta med problemet att
          </note>
          <note>
            100 000 jobb inte blir tillsatta under ett halvår därför att
            de människor som kan ta de jobben inte finns i
          </note>
          <note>
            Sverige i dag.
          </note>
          <note type="speaker">
            Anf. 35 BIRGITTA CARLSSON (c):
          </note>
          <note>
            Herr talman! Statsrådet säger att de kan få uppehållstillstånd
            om särskilda skäl föreligger. Men det har bevisligen varit så
            att åtskilliga har utvisats trots att de har haft arbete. Att
            komma hem till sitt land för att därifrån söka tillstånd är en
            ganska stor apparat för en hel familj. Det kostar också ganska
            mycket pengar att förflytta sig tillbaka till Sverige igen. Barnen
            får avbryta sin skolgång och kommer till en mycket osäker livssituation
            i ett land där de inte vill vara.
          </note>
          <note>
            Vi måste bli bättre på att validera utbildningen hos dem som
            redan finns här i Sverige. Det finns bristyrken. Jag kommer från
            Västra Götaland, och därifrån har man varit nere i Europa och
            flera andra länder och värvat läkare som kommer hit och ska snabblära
            sig det svenska språket. Det är inte rimligt att vi inte tar till
            vara den arbetskraft som redan finns här, validerar deras utbildning
            och ser till att den svenska som de många gånger redan har lärt
            sig kommer till användning. Vi måste bli bättre som land på att
            samordna den här verksamheten på ett sådant sätt att vi tar till
            vara de människor som redan finns här.
          </note>
          <note>
            Företagen i Sverige är mycket positiva, särskilt uppe i Norrland.
            Jag fokuserar lite på det även om jag också kommer från södra
            Sverige, som Maria pratar mycket om. Det är ett område i Sverige
            där vi har gott om bostäder. Många kommuner har brist på invånare.
          </note>
          <note>
            De välkomnar verkligen de nya människor som kommer hit. En mycket
            stor andel av företagen där var mycket positiva till att anställa
            utomeuropeiskt födda människor. En bra bit över 70 % var positiva
            till en arbetskraftsinvandring. Det är precis som Maria säger
            att när vi har brist på arbetskraft måste vi ta till vara den
            som vi redan har här.
          </note>
          <note type="speaker">
            Anf. 36 HELENA BARGHOLTZ (fp):
          </note>
          <note>
            Herr talman! För mig som representerar Folkpartiet är detta nästan
            ljuv musik för mina öron. Jag minns det stora motstånd som vi
            i Folkpartiet mötte när vi tog upp de här frågorna i valrörelsen.
            Då verkade det vara locket på för alla former av arbetskraftsinvandring.
            Vi ska självfallet ställa upp på en gemensam diskussion om hur
            man ska lösa det här.
          </note>
          <note>
            Vi kommer inte ifrån den här frågan. Den är väldigt viktig. Vi
            behöver de människor som kan komma och bidra till Sveriges välstånd
            och utveckling med sin arbetskraft.
          </note>
          <note>
            Jag hoppas att det ska kunna gå att infria den förhoppning som
            statsrådet har om att komma fram med ett bra förslag i samverkan
            med inte bara riksdagspartierna utan också arbetsmarknadens parter.
            Men jag vet att det finns ett motstånd från framför allt LO.
          </note>
          <note>
            Folkpartiet fick kritik när vi tog upp tankar om att vi behöver
            fler människor som kan komma hit och hjälpa oss.
          </note>
          <note>
            Jag och många med mig har också haft anledning att bli väldigt
            upprörda över den negativa inställningen till flyktingars möjligheter
            att arbeta. Själv har jag kommit i kontakt med en kvinnlig läkare
            som inte fick stanna här. Det ansågs att hon inte hade skyddsbehov,
            vilket hon enligt min bedömning absolut hade.
          </note>
          <note>
            Hon kom från Sudan. Hon hade mycket goda kunskaper i hur man
            behandlar könsstympning. Det finns ju tyvärr många kvinnor i Sverige
            som utsätts för könsstympning. Om hon hade fått stanna här hade
            hon också kunnat göra väldigt stora insatser genom sina kunskaper
            i det arabiska språket. Hon fick inte stanna. Vad gjorde hon då?
            Jo, hon emigrerade till
          </note>
          <note>
            Kanada som naturligtvis tog emot henne med öppna armar eftersom
            hon är en ung läkare som behövs. Jag hoppas att svensk flykting-
            och invandrarpolitik också ska väga in den här typen av faktorer.
            När man är behövd ska man också få stanna landet.
          </note>
          <note>
            Det finns en annan väldigt viktig fråga i det här sammanhanget.
            Vi vet att väldigt många unga kvinnor kommer från östra Europa
            och från länder bortom östra Europa och vill arbeta här. Tyvärr
            finns det ofta bara ett område som de väljer att arbeta inom,
            och det är inom prostitutionen. Visst vore det väldigt mycket
            bättre om vi kunde få de unga kvinnor som söker sig till Sverige
            att arbeta inom till exempel vård och omsorg? Många av dem skulle
            gärna göra det i stället för att välja prostitution.
          </note>
          <note>
            Jag är självfallet glad om detta leder till en positiv öppen
            attityd till arbetskraftsinvandring. Vi i Folkpartiet kommer naturligtvis
            att följa den här frågan ytterst noga.
          </note>
          <note type="speaker">
            Anf. 37 Statsrådet HANS KARLSSON (s):
          </note>
          <note>
            Herr talman! Jag tycker att både Maria Larsson och Birgitta Carlsson
            förenas i ytterligare ett påstående, nämligen att regeringen skulle
            vara rädd för att det ska komma människor och ta andras jobb här
            i
          </note>
          <note>
            Sverige. Så är det naturligtvis inte. Men det är ju ett faktum
            att 400 000 människor är sjukskrivna,
          </note>
          <note>
            400 000 är förtidspensionerade och 300 000 är arbetslösa. Det
            är inte en orimlig ståndpunkt att vi ska lägga ned all den kraft
            vi kan på att göra det möjligt för dessa människor att komma tillbaka
            in på arbetsmarknaden. Jag vill inte medverka till en politik
            där några människor ställs ut i garderoben och får vara där därför
            att man inte platsar på arbetsmarknaden av något skäl samtidigt
            som man hämtar in andra som för tillfället är utvilade och friska.
            Så kan vi inte ha det. Vi måste jobba med dem som redan finns
            här och som behöver komma tillbaka.
          </note>
          <note>
            Men när det är sagt vill jag också säga att det enligt regeringens
            uppfattning finns skäl att i ett längre perspektiv diskutera,
            inte minst av demografiska skäl, hur man ska kunna tillgodose
            behovet av arbetskraft.
          </note>
          <note>
            Det räcker sannolikt inte att de människor som i dag inte jobbar
            kommer tillbaka. Det behövs säkert flera.
          </note>
          <note>
            Men frågan om arbetskraftsinvandring är komplex. Den kräver en
            bred diskussion. Det är inte minst viktigt att arbetsmarknadens
            parter är med och diskuterar detta och att eventuella reformer
            har en god och bred förankring. Jag har sagt att det finns skäl
            att redan nu seriöst börja fundera kring behovet av ytterligare
            arbetskraftsinvandring.
          </note>
          <note>
            Man kan säkert dessutom diskutera om gällande regelverk i alla
            avseenden svarar mot de förhållanden som råder på arbetsmarknaden
            i dag.
          </note>
          <note>
            Det behövs ytterligare analys i en rad olika avseenden. Åtgärder
            för arbetskraftsinvandring behöver vägas mot andra typer av åtgärder
            för att möta de demografiska förändringarna. Formerna för det
            - hur det ska bedrivas - kan säkert se olika ut. Det är inte självklart
            att allt ska göras i ett enda sammanhang.
          </note>
          <note>
            Detta diskuteras nu inom Regeringskansliet. Men en möjlighet
            är förstås att någon form av utredning med parlamentarisk medverkan
            tillsätts.
          </note>
          <note type="speaker">
            Anf. 38 MARIA LARSSON (kd):
          </note>
          <note>
            Herr talman! Det är glädjande att höra att regeringen har svängt
            och förflyttat sig i frågan. Det var inte så länge sedan som Göran
            Persson gjorde uttalanden som gick på tvären mot det som statsrådet
          </note>
          <note>
            Karlsson nu anför. Jag hoppas att statsrådet Karlsson har talat
            statsministern till rätta i frågan så att man kan ha tillförsikt
            inför framtiden.
          </note>
          <note>
            Naturligtvis är det riktigt och rimligt att arbeta hårt med ohälsan
            och med långtidsarbetslösheten. Jag kan tycka att man borde ha
            kommit på tanken innan -
          </note>
          <note>
            det är på tiden, det här också.
          </note>
          <note>
            Jag hoppas att utgångspunkten för statsrådets tankar om alla
            de här tre faktorerna inte är att antalet jobb i Sverige är statiskt,
            för då är det feltänkt. Antalet jobb som vi har i dag är inte
            det som gäller för all framtid. Vi har möjligheter att skapa fler
            jobb, men då måste vi ha strukturer som skapar möjligheter så
            att människor vill och vågar starta företag och satsar på att
            skapa jobb för andra. Jag tycker tyvärr inte att riktningen går
            däråt just nu, när vi får allt färre företag och företagare.
          </note>
          <note>
            Jag förstår att det är oundvikligt med ytterligare utredning.
            Jag pekade på ett antal analyser som redan är gjorda och som naturligtvis
            måste tas till vara.
          </note>
          <note>
            Sverige är ett utredningsland, och det måste finnas en gräns
            för att utreda saker om och om igen. En ganska snabb parlamentarisk
            utredning, gärna med parterna, skulle naturligtvis vara värdefullt.
            Man måste använda det material som redan är gjort och snabbt komma
            till skott med förslag. Det var därför jag pekade på
          </note>
          <note>
            Berit Rolléns utredning som en möjlighet att lägga fram mer samordnade
            förslag. En proposition ska komma, så varför inte samordna den
            med ytterligare lättnader på området?
          </note>
          <note>
            Skillnaden är som följer, statsrådet. När man går in på Migrationsverkets
            hemsida i Sverige ser man att det står: Så här svårt är det att
            komma till Sverige och arbeta! Det är den första information som
            möter en.
          </note>
          <note>
            Går man in på Kanadas hemsida - som nämndes här tidigare - ser
            man att det står: Välkommen att arbeta i vårt land! Vi behöver
            dig! Det är två helt olika budskap, som är långt ifrån varandra.
          </note>
          <note>
            Min förhoppning är nu att statsrådet aktivt medverkar och bidrar
            till att åstadkomma en förändring.
          </note>
          <note>
            Annars är risken att riksdagen går före och bestämmer detta.
          </note>
          <note type="speaker">
            Anf. 39 HELENA BARGHOLTZ (fp):
          </note>
          <note>
            Herr talman! Vi ska också komma ihåg att vi konkurrerar med andra
            länder om de här invandrarna.
          </note>
          <note>
            Den arbetskraftsbrist som vi kommer att få i Sverige är ett europeiskt
            problem. Invandrarna kommer naturligtvis att söka sig till de
            länder där de får ett varmt och vänligt välkomnande. Därför måste
            vi ställa upp.
          </note>
          <note>
            Jag tror att vi har haft stor glädje av de invandrare som vi
            har tagit emot och som är ute i arbete. De alstrar ju i sin tur
            nya jobb. Jag känner till exempel till turkiska medborgare som
            bor i Sverige och som bygger upp företag här. De får landsmän
            hit som arbetar här, och inte minst skapar de exportmöjligheter
            till exempelvis Turkiet. Detta att man kan flera språk, och inte
            bara de vanligaste förutom svenska som engelska och möjligtvis
            tyska och franska utan även invandrarspråken är en styrka när
            det gäller att främja Sveriges export.
          </note>
          <note>
            Jag håller med Maria Larsson om att det brådskar alldeles väldigt
            med utredningen . Jag hoppas att svaret från statsrådet inte bara
            blir att den kommer att tillsättas inom kort, för det har jag
            erfarit ibland kan bli en väldigt lång tid. Jag hoppas att utredningen
            kommer att komma till med allra högsta prioritet.
          </note>
          <note type="speaker">
            Anf. 40 Statsrådet HANS KARLSSON (s):
          </note>
          <note>
            Herr talman! Jag vill till alla mina tre meddebattörer bara skjuta
            in att om inte alltför lång tid så kommer vi att välkomna 24 länders
            medborgare att komma och jobba i Sverige. Vi ska också välkomna
            i varje fall 500 000-600 000 människor i Sverige att komma tillbaka
            som arbetskraft.
          </note>
          <note>
            Dessutom och därutöver kan det av demografiska och andra skäl
            - kanske också konjunkturella -
          </note>
          <note>
            komma att behövas arbetskraftsinvandring. Låt oss diskutera det
            och försöka skapa en bred enighet om reglerna och villkoren inför
            detta.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2002/03:209 om jämställda löner inom
            offentlig sektor
          </note>
          <note type="speaker">
            Anf. 41 Statsrådet HANS KARLSSON (s):
          </note>
          <note>
            Herr talman! Jörgen Johansson har frågat vice statsminister Margareta
            Winberg
          </note>
          <note>
            ? vilka åtgärder hon har för avsikt att vidta för att främja
            en ökad jämställdhet inom löneområdet med beaktande av Edinnormen,
          </note>
          <note>
            ? på vilket sätt hon avser att verka för en offentlig sektor
            präglad av en mångfald av driftformer där sjuktalen är låga och
            lönenivåerna rimliga och med en aktiv personalpolitik som synliggör
            medarbetarna samt
          </note>
          <note>
            ? vilken bedömning hon gjort beträffande de faror och möjligheter
            som ett EMU-
          </note>
          <note>
            medlemskap skulle kunna innebära i relation till en mer jämställd
            lönebildning.
          </note>
          <note>
            Arbetet i regeringen är så fördelat att det är jag som svarar
            på interpellationen.
          </note>
          <note>
            Jag håller med Jörgen Johansson om att det är av största vikt
            att uppnå jämställda löner mellan kvinnor och män. Men frågan
            är komplex och rymmer många dimensioner.
          </note>
          <note>
            En dimension är jämställdhetslagens krav på att osakliga löneskillnader
            inte får förekomma mellan kvinnor och män med lika eller likvärdiga
            arbeten hos en och samma arbetsgivare.
          </note>
          <note>
            En annan dimension är att arbetsmarknaden delvis är könsuppdelad
            genom att kvinnor och män jobbar i olika yrken och i olika sektorer.
            Ofta är det så att lönenivåerna i kvinnodominerade verksamheter
            är lägre än i mansdominerade. Låga löner i kvinnodominerade yrken
            förekommer inte bara i offentlig sektor utan också exempelvis
            inom handeln och hotell- och restaurangnäringen.
          </note>
          <note>
            En tredje dimension är att det kan finnas underliggande strukturer
            i samhället som gör att män gynnas i arbetslivet i större utsträckning
            än kvinnor.
          </note>
          <note>
            Vilken nominell löneökningstakt som är samhällsekonomiskt hållbar
            för arbetsmarknaden i dess helhet avgörs av produktivitetsutvecklingen
            i ekonomin och inflationstakten. Edinnormen, som Jörgen
          </note>
          <note>
            Johansson nämner, innebär att svenska löner bör öka i samma takt
            som lönerna i våra europeiska konkurrentländer.
          </note>
          <note>
            Restriktionerna för den svenska lönebildningen är desamma oberoende
            av om vi är med i EMU eller inte. Prisstabilitetsmålet för Riksbanken
            och Europeiska centralbanken är ungefär detsamma. Löneökningar
            som är större än vad samhällsekonomin tillåter driver upp inflationstrycket
            och gör att centralbanken tvingas höja räntan vilket i sin tur
            leder till ökad arbetslöshet.
          </note>
          <note>
            Det är utan tvekan så att förändringar av relativlönerna blir
            tydligare i en låginflationsekonomi. Det är därför nödvändigt
            att sådana förändringar är väl förankrade och accepterade på arbetsmarknaden
            i dess helhet. Annars är risken stor att andra grupper vill kompensera
            sig för att inte halka efter.
          </note>
          <note>
            Lönebildningen är i första hand en fråga för arbetsmarknadens
            parter. Regeringen ska inte bestämma över lönesättningen. Det
            är viktigt att arbetsmarknadens parter prioriterar kvinnors löner.
            För att ge dem som lönediskrimineras ett bättre rättsligt skydd
            har regeringen skärpt jämställdhetslagen. Löneskillnader mellan
            kvinnor och män ska kartläggas och osakliga skillnader åtgärdas
            inom tre år.
          </note>
          <note>
            Personalpolitiken är arbetsgivarnas ansvar. Jag är övertygad
            om att de offentliga arbetsgivarna kan göra mer än i dag. De offentliga
            arbetsgivarna måste kunna erbjuda attraktiva anställnings- och
            arbetsvillkor för att kunna locka personer att jobba i den sektorn.
          </note>
          <note>
            Detta kommer att bli allt tydligare de kommande åren när stora
            pensionsavgångar gör att nyrekryteringarna måste öka.
          </note>
          <note>
            När det gäller den fråga Jörgen Johansson tar upp om driftformer
            i offentlig sektor vill jag nämna det utredningsförslag om vårdens
            ägarformer som presenterades nyligen. Utredningen ska nu bli föremål
            för en bred remiss. Först därefter kommer regeringen att ta ställning
            till de konkreta lagförslagen och till de gränsdragningar som
            föreslås i utredningen.
          </note>
          <note>
            Avslutningsvis vill jag säga att en av de viktigaste åtgärderna
            för att frigöra resurser till den offentliga sektorn är att få
            ned sjukskrivningarna och därmed de stora offentliga utgifter
            som följer av dagens höga sjuktal. Regeringens mål är att halvera
            sjukfrånvaron till 2008. För att uppnå målet krävs ett långsiktigt
            arbete som har inletts med regeringens strategi för ökad hälsa
            i arbetslivet.
          </note>
          <note>
            En insats inom ramen för strategin som är värd att nämna i sammanhanget
            är det stöd som regeringen givit till försöksverksamhet inom det
            förebyggande och rehabiliterande arbetet i offentlig sektor.
          </note>
          <note type="speaker">
            Anf. 42 JÖRGEN JOHANSSON (c):
          </note>
          <note>
            Herr talman! Jag tackar för svaret på min interpellation, men
            jag kan konstatera att jag inte är nöjd med svaret.
          </note>
          <note>
            Jag kan ändå konstatera att svaret är utformat på ett sätt som
            jag förmodligen också själv skulle ha gjort om jag hade haft statsrådets
            roll. Jag säger det för att belysa att frågan är svår, och frågan
            påverkar hela samhället. Trots det måste frågan lösas.
          </note>
          <note>
            Det här visar att det måste till ett stort mått av nytänkande
            för att lösa frågan. Här går det inte att ha någon form av dogmatiskt
            tänkande, som jag upplever att frågan och hela sektorn brottas
            med. Med den inriktning vi har i dag kommer vi inte att uppnå
            jämställdhetsmålet på lönesidan mellan män och kvinnor under en
            mansålder. Det är givetvis inte acceptabelt.
          </note>
          <note>
            Få är de grupper som med glada rop säger att de gärna avstår
            sin löneutveckling till förmån för högre löneutveckling för kvinnorna.
          </note>
          <note>
            Statsrådet lyfte fram att det finns problem inom såväl den privata
            som den offentliga sektorn. Det är givetvis rätt. Men det är ändå
            den offentliga sektorn som ger signalerna för den positiva utvecklingen
            på området. De signalerna saknar jag. Jag förnekar inte att det
            finns viljor som uttalas på området, men jag saknar de konkreta
            åtgärderna.
          </note>
          <note>
            Löneskillnaderna mellan män och kvinnor har ökat under 90-talet.
            Det är under en tid då frågan har varit i fokus, under en tid
            då vi har haft en högkonjunktur och under en tid som också sjukskrivningen
            -
          </note>
          <note>
            åtminstone under huvuddelen av 90-talet - har varit måttlig.
            Jag kan konstatera att åtgärder i dag, när vi går in i en begynnande
            lågkonjunktur, inte är så särdeles enkla att vidta.
          </note>
          <note>
            Statsrådet hävdar att lösningen på frågan finns att söka i de
            sänkta sjukskrivningstalen. Jag delar givetvis uppfattningen att
            sjukskrivningstalen måste ned och att det kan vara en del i förutsättningarna
            för att få upp kvinnolönerna, men motiveringen är inte fullt ut
            trovärdig.
          </note>
          <note>
            Många är i dag sjukskrivna på grund av att de saknar uppskattningen
            i arbetet. Uppskattningen i arbetet är till stor del en fråga
            om lön. Det är här självkänslan hos människor grundläggs.
          </note>
          <note>
            Vid en utfrågning av riksbankschefen, chefen för
          </note>
          <note>
            Medlingsinstitutet och chefen för Konjunkturinstitutet för några
            veckor sedan var beskedet mycket tydligt.
          </note>
          <note>
            Lönebildningen i Sverige får inte överstiga 4 % om vi ska klara
            vår fortsatta välfärd. Samtidigt går landets kommuner ut och säger
            tydligt att de inte klarar en lönebildning under 6 %. Vi vet dessutom
            att det nu aktualiseras ytterligare åtgärder som kommer att lägga
            ytterligare tyngd på bördan. Det innebär att hela vår välfärd
            är i fara.
          </note>
          <note>
            Statsrådet nämner att det här har ingenting med
          </note>
          <note>
            EMU att göra. Jag delar den uppfattningen. En sund ekonomi måste
            vi ha oavsett om vi är med i EMU
          </note>
          <note>
            eller är utanför. Men det här visar däremot att utrymmet för
            att rikta löneökningar till kvinnoyrkena saknas. Det visar dessutom
            att kravet att använda pengar som frigörs om vi lyckas sänka ohälsotalen
            är orealistiskt. En sådan åtgärd skulle förmodligen ytterligare
            öka kostnaden för lönebildningen och därmed riskera vår välfärd.
            Med andra ord: Vi har ett mångfaldigt moment 22 i hela frågan.
            Men på något sätt måste vi lösa den.
          </note>
          <note>
            Som jag ser det finns lösningen i att driftformerna har förändrats
            inom den offentliga sektorn, det vill säga förts över till den
            konkurrensutsatta sektorn. Den finns också i att öka produktiviteten
            inom sektorn och att kunna tillgodoräkna sig produktiviteten.
            Jag skulle vilja höra om statsrådet är öppen för den typen av
            nytänkande.
          </note>
          <note type="speaker">
            Anf. 43 HELENA BARGHOLTZ (fp):
          </note>
          <note>
            Herr talman! I svaret på Jörgen Johanssons interpellation talade
            statsrådet om att personalpolitiken är arbetsgivarens ansvar och
            att han är övertygad om att de offentliga arbetsgivarna kan göra
            mer än i dag. Då vill jag lyfta fram denna fråga i ett speciellt
            perspektiv. Det handlar nämligen om vad som kan göras inom Regeringskansliet.
          </note>
          <note>
            Detta frågar jag i min egenskap av ledamot av konstitutionsutskottet.
            KU har under de senaste åren varit en vakthund när det gäller
            jämställdheten i Regeringskansliet. Vi följer frågan noga. Vi
            har kunnat konstatera att det står inte jättebra till ens i Regeringskansliet.
            Regeringskansliet måste vara en bästa tänkbara förebild för alla
            myndigheter inom offentlig sektor när det gäller jämställdheten.
          </note>
          <note>
            Det visar sig nu att det finns löneskillnader mellan män och
            kvinnor. Men vad som oroar mig är att löneskillnaderna ökar i
            takt med åldern. Det är lägre löneskillnader mellan män och kvinnor
            i lägre ålder, men ju äldre man blir desto mer ökar löneskillnaderna.
            I
          </note>
          <note>
            kategorin 50 år och äldre tjänar männen 6 000 kr mer än kvinnorna.
            Detta beror enligt svar från Regeringskansliet till konstitutionsutskottet
            på skillnaden i titlar mellan män och kvinnor i gruppen. Det finns
            andra skillnader också, där man från Regeringskansliets sida skyller
            på arbetsuppgifterna och titlarna. De spelar tydligen stor roll
            för lönesättningen i Regeringskansliet. Det låter lite omodernt
            och gammaldags.
          </note>
          <note>
            Det finns en annan sak man också måste vara medveten om, nämligen
            de högre tjänsterna, till exempel ambassadörer och myndighetschefer.
            Det finns färre kvinnor som är ambassadörer, och det finns färre
            kvinnor som är myndighetschefer. Där finns också löneskillnader,
            och där har äldre kvinnor ett sämre utgångsläge lönemässigt och
            karriärmässigt för de högre posterna. Jag är angelägen om att
            få veta vad statsrådet är beredd att göra för att rätta till det
            som vi i konstitutionsutskottet upplever som stora brister i Regeringskansliets
            jämställdhetspolitik.
          </note>
          <note>
            Jag passar på att säga att jag är glad över att frågorna om jämställdheten
            dels har väckts av en medelålders man, dels debatteras av två
            medelålders män.
          </note>
          <note>
            Det är en fråga som alldeles för länge har varit kopplad till
            att den är intressant bara för kvinnor.
          </note>
          <note type="speaker">
            Anf. 44 MARIA LARSSON (kd):
          </note>
          <note>
            Herr talman! Jag noterar att statsrådet, liksom jag, har glömt
            sin 100 %-knapp hemma i dag. Vi får reparera den skadan. Statsrådet
            börjar genast dramatiskt att leta efter sin knapp!
          </note>
          <note>
            Herr talman! Jag har också tittat på de meningar
          </note>
          <note>
            Helena Bargholtz citerade, det vill säga att personalpolitiken
            är arbetsgivarens ansvar. Jag tror på föredömets makt. Jag tror
            att det är otroligt viktigt att vi politiker, som stiftar lagarna
            kring jämställdhet, också agerar föredömen - de politiska partierna,
            men inte minst Regeringskansliet. Därför är det allvarligt att
            löneskillnaderna mellan män och kvinnor ökar i Regeringskansliet.
          </note>
          <note>
            Kristdemokraterna har roat sig med att ta fram lite statistik
            på hur lönerna såg ut 2001 och hur de såg ut i september 2002.
            Det är förödande läsning. Om man går in och tittar på en enskild
            tjänst, typ handläggare, som det finns flest av, ser man att det
            finns ett löneövertag för män i alla departement, vid bägge tillfällena.
            I statsrådets eget departement, Näringsdepartementet, var skillnaden
            mellan kvinnor och män
          </note>
          <note>
            1 659 kr per månad 2001. 2002 hade den löneskillnaden ökat till
            1 723 kr per månad.
          </note>
          <note>
            Det kanske inte är anmärkningsvärt i sig, men om man tittar på
            helheten är detta fallet i nästan samtliga departement. Löneskillnaderna
            mellan män och kvinnor ökar på ett års basis, trots att diskussionen
            och debatten förekommer. Det måste vara ett absolut misslyckande
            för jämställdhetsministern, som inte ens i sitt eget härad kan
            se till att det är en rimlig löneutveckling också för kvinnor.
          </note>
          <note>
            Nu står alltså Helena Bargholtz och mitt hopp här till att statsrådet
            Karlsson kan gripa in och se till att det blir lite förändringar
            på sikt. Det här är viktigt.
          </note>
          <note>
            Föredömets makt är viktig. Ska vi fungera och ha legitimitet
            som lagstiftare måste vi också försöka följa de lagar som vi själva
            stiftar och tycka att de är viktiga.
          </note>
          <note>
            Min fråga är: Är statsrådet beredd att också medverka aktivt
            till att det blir en förändring i Regeringskansliet, där man är
            arbetsgivare?
          </note>
          <note type="speaker">
            Anf. 45 Statsrådet HANS KARLSSON (s):
          </note>
          <note>
            Fru talman! Ibland är det både enkelt och kul att få svara rakt:
            Ja, jag är beredd att medverka till att det blir jämställda löner
            i Regeringskansliet. Det är självklart. Jag tror inte att jag
            behöver gripa in - det kommer regeringen som helhet att anstränga
            sig väldeliga för.
          </note>
          <note>
            Det är viktigt, inte enbart för att vara det goda exemplets makt
            utan också för de enskilda individer som jobbar i Regeringskansliet
            och på andra arbetsplatser, att man får lön efter det jobb man
            har och att likartat och lika arbete värderas lika.
          </note>
          <note>
            Detta är inte helt mitt ansvarsområde, om ens något, i statsrådskretsen,
            så jag ska inte fördjupa mig mer i det. Jag tror att det räcker
            med det svar som jag har givit.
          </note>
          <note>
            Jag tänker vara väldigt försiktig med att nu uttala mig för regeringens
            räkning inför de avtalsförhandlingar som är inledda på det offentliga
            området när det gäller hur löner ska fördelas. Det vore dumt om
            regeringen skulle ha synpunkter på ett sådant sätt att det försvårade
            de förhandlingarna. Det tänker jag inte ha.
          </note>
          <note>
            Däremot vill jag ta upp den fråga som Jörgen Johansson ställer
            om driftsformerna. Det känns som om vi har väldigt olika uppfattningar
            där. Det blir väl inte större löneutrymme, som Jörgen Johansson
            säger i interpellationen, om man ökar konkurrensen om lönerna
            mellan individer. Man kan möjligen hävda att det skulle öka produktiviteten
            eller något sådant, men löneutrymmet blir ju givet utifrån produktivitetsökningen,
            alldeles oberoende av om man konkurrerar eller inte om löneökningsutrymmet.
          </note>
          <note>
            När det gäller frågan om driftsformer i övrigt vill jag säga
            att jag tror att Jörgen Johansson har en för optimistisk syn på
            andra driftsformers förmåga. Det förtjänar att sägas tydligt att
            lönerna för kvinnor i handel, i hotell och restaurang, i tvätterier
            eller i städbranschen, som är typiska privata branscher där det
            förekommer både stora och små företag och som är synnerligen marknadsmässiga,
            väl inte är något föredöme, så att det skulle visa att andra driftsformer
            är en metod för att skapa mera jämna löner.
          </note>
          <note>
            Man kan väl diskutera driftsformer av andra skäl, men jag tror
            inte att de är det exempel som behövs för att hävda att då kommer
            löner att bli jämna, då kommer sjuktalen att bli låga och då kommer
            personalpolitiken att synliggöra medarbetarna, som Jörgen Johansson
            säger. Det tror jag inte på.
          </note>
          <note type="speaker">
            Anf. 46 JÖRGEN JOHANSSON (c):
          </note>
          <note>
            Herr talman! Jag tror inte att det här är en manseller kvinnofråga.
            Vi ska inte göra den till det. Det här är en medborgarfråga. Det
            är ett stort mått av sunt förnuft i den här typen av diskussioner
            att man ska ha samma lön för samma arbete.
          </note>
          <note>
            Det vedertagna synsättet i dag är att det är den konkurrensutsatta
            marknaden som är den löneledande. Tittar vi på om vi då ska få
            ett utrymme och ändå hålla oss inom Edinnormen är det en produktivitetstillväxt
            vi behöver ha för att få det här utrymmet.
          </note>
          <note>
            Offentlig sektor anses inte ha någon ökad produktivitet, vilket
            jag tycker är mycket mystiskt. Men så fungerar uppenbarligen systemet
            - detta trots exempelvis den revolution vi har haft inom vårdsektorn
            under de senaste åren, som utan tvekan skulle kunna ge "vinster"
            som kunde återföras till sektorn.
          </note>
          <note>
            En väg att komma runt det här är att konkurrensutsätta den här
            sektorn. Det skulle bryta ned gamla invanda mönster och ge kvinnorna
            möjligheter till en bättre löneutveckling. Men det kräver att
            man har en ny syn på driftsformerna inom detta område. Då kan
            man naturligtvis säga att det här är nonsens. Men så är det inte,
            som jag ser det.
          </note>
          <note>
            Jag har själv i majoritet tillsammans med statsrådets företrädare
            i mitt hemlandsting privatiserat hälften av primärvården. Det
            har inneburit att kvinnorna inom den privata sidan av vården har
            fått högre löner.
          </note>
          <note>
            Det har inneburit att verksamheten inom såväl den offentliga
            som den privata sidan har höjt sin kvalitet.
          </note>
          <note>
            Det har dessutom inneburit att sjukskrivningarna inom den privata
            delen har minskat.
          </note>
          <note>
            Det här beror givetvis på någonting. Det är den typen av någonting
            som jag vill lyfta fram. Man har alltså möjligheten att på ett
            annat sätt göra de här omprioriteringarna än vad vi har i offentlig
            sektor.
          </note>
          <note>
            Dessutom har man gjort det här inom befintlig ekonomisk ram.
          </note>
          <note>
            Det kan vara värt att ha med det här i den kommande diskussionen
            inom ert parti, statsrådet. Åk gärna till Västmanland och studera
            det här hos era partikamrater!
          </note>
          <note>
            Jag hävdar dessutom att jämställda löner inom offentlig sektor
            inte enbart är en fråga för arbetsmarknadens förhandlare, för
            politiker eller för arbetsgivare. Det är en fråga för hela samhällssektorn.
            Vi kommer inte till rätta med kvinnolönerna utan att samhället
            tar ett övergripande ansvar. Alla parter måste se målet i det
            här. Vi måste se behovet av attitydförändringar på det här området,
            och vi måste i aktiv handling visa att vi vill göra någonting.
          </note>
          <note>
            Jag upplever att regeringen talar mycket om de här satsningarna,
            men jag upplever inte att man uppvisar de goda exemplen för hur
            man ska lösa det. Jag kan ändå tycka att statsrådet och jag är
            överens i tanken, men knappast i handlingen.
          </note>
          <note type="speaker">
            Anf. 47 HELENA BARGHOLTZ (fp):
          </note>
          <note>
            Herr talman! Jag konstaterar att statsrådet och jag väl får agera
            vakthundar var och en på sitt håll när det gäller att arbeta för
            ökad jämställdhet mellan kvinnor och män.
          </note>
          <note>
            Jag fick inget svar på frågan om det som jag tycker är extra
            problematiskt, som jag berörde, nämligen att löneskillnaderna
            i Regeringskansliet ökar mellan män och kvinnor i takt med att
            åldern stiger. Så är det tydligen på olika håll i samhället. Jag
            har sett den uppgiften på andra håll. Som medelålders kvinna känner
            jag ett problem med detta för mina medsystrar, alltså att man
            känner att man är utsatt inte bara för en könsdiskriminering utan
            också för en åldersdiskriminering.
          </note>
          <note>
            Jag vill höra om statsrådet har några funderingar kring om man
            kan titta särskilt på detta inom Regeringskansliet och om man
            också är beredd att gå in och titta på lönesättningen när det
            gäller de riktigt höga tjänsterna. Det är viktigt att kvinnor
            får höga tjänster.
          </note>
          <note>
            Det är också ett sätt att arbeta för ökad jämställdhet.
          </note>
          <note>
            Men det är också viktigt att man då tittar på lönesättningen
            så att till exempel kvinnliga generaldirektörer inte har sämre
            löner än manliga. Hur ser det ut för de kvinnliga ambassadörerna
            jämfört med de manliga?
          </note>
          <note>
            Hur fördelar sig detta över åldrar?
          </note>
          <note>
            För att denna diskussion ska bli meningsfull i fortsättningen
            måste vi ha dessa uppgifter till grund för att arbeta vidare.
            Än en gång måste vi se till att
          </note>
          <note>
            Regeringskansliet och de statliga myndigheterna är förebilder
            för inte bara den offentliga verksamheten i sin helhet utan också
            för hela samhällslivet. När vi diskuterar dessa frågor med företrädare
            för den privata sektorn ska vi kunna säga: Titta! Vi har lyckats
            inom den offentliga sektorn. Ni ska kunna klara det också.
          </note>
          <note type="speaker">
            Anf. 48 Statsrådet HANS KARLSSON (s):
          </note>
          <note>
            Herr talman! Jag tror inte att jag behöver ta till så stora ord
            för egen del när det gäller behovet av att utjämna skillnaden
            mellan mäns och kvinnors löner.
          </note>
          <note>
            Jag har ägnat ett halvt liv åt löner och lönebildning.
          </note>
          <note>
            Jag har slagits i många och långa förhandlingar för att inte
            minst få upp de lägst avlönades löner och därmed också många kvinnors
            löner. Engagemanget kvarstår.
          </note>
          <note>
            Det försäkrar jag. Som ansvarigt statsråd tänker jag i varje
            fall vara formell när det gäller umgänget mellan staten och parterna
            i lönebildningen.
          </note>
          <note>
            Samhället ska ta ansvar. Ja, det ska det göra.
          </note>
          <note>
            Samhället som arbetsgivare - oavsett om det handlar om stat,
            kommun eller landsting - kan ta ansvar för att vi har goda arbetsplatser
            och goda arbeten och att det finns möjlighet för människor att
            utvecklas och växa i sin anställning. Samhället ska också ta ansvar
            för att det finns pengar till de löner och löneökningar som parterna
            kommer överens om. Men det är inte samhället som ska sätta lönerna.
            Det ska ske i avtalsförhandlingar mellan parterna.
          </note>
          <note>
            När det gäller att säkerställa att de löner som man förhandlar
            fram också kan finansieras har samhället som arbetsgivare - stat,
            regering, riksdag, kommuner, landsting och politiker på hela fältet
            - detta ansvar.
          </note>
          <note>
            Det måste vi naturligtvis ta.
          </note>
          <note>
            Helena Bargholtz återkommer till frågan om löneskillnaderna.
            Det är sant att de ökar med stigande ålder. Men löneskillnader
            grundläggs, såvitt jag har förstått, mycket tidigare när kvinnor
            stannar hemma och föder barn. Då uppstår en löneskillnad mellan
            kvinnor och män som följer med i stort sett livet ut.
          </note>
          <note>
            Den utjämnas inte. Det är min analys av varför det uppstår skillnader.
            Det handlar inte enbart om detta.
          </note>
          <note>
            Men det är en av orsakerna och den följer med.
          </note>
          <note>
            Det är naturligtvis väldigt viktigt att göra det möjligt för
            kvinnor att både vara hemma och föda barn och att kunna göra karriär
            och få inkomster tidigt i livet så att inte skillnaderna uppstår.
          </note>
          <note>
            Jag vill ge saker och ting dess rätta namn. Lönediskriminering
            är någonting som sker på en enskild arbetsplats. Skillnaden mellan
            sektorer utgörs av orättvis och ojämställd lönesättning som inte
            man kan komma till rätta med utifrån lönediskrimineringslagar.
            Det måste åtgärdas i avtalsförhandlingar där kraftmätning får
            ske mellan alla ingående parter.
          </note>
          <note type="speaker">
            Anf. 49 JÖRGEN JOHANSSON (c):
          </note>
          <note>
            Herr talman! Jag måste börja med att säga att jag har uppriktig
            respekt för statsrådets vilja på området.
          </note>
          <note>
            Det gäller att få med de övriga på vagnen.
          </note>
          <note>
            Samhället har ett klart ansvar för att vi bevarar vår välfärd
            och även utvecklar den. Givetvis ska samhället inte gå in och
            sätta lönerna. Det är arbetsmarknadens parter som ska göra det.
            Det gäller även att få arbetsmarknadens parter att se sitt ansvar
            i sammanhanget.
          </note>
          <note>
            Vi kan här ge de rätta signalerna och de rätta förebilderna.
            Jag tror inte att vi ska underskatta betydelsen av att ge signalerna.
            Det påverkar även det privata näringslivet.
          </note>
          <note>
            Vi har också rollen att skapa spelplanen. Vi ska kratta i manegen
            och lägga grunden för en positiv utveckling. Jag är övertygad
            om att en förändrad syn på driftsformerna inom offentlig sektor
            är en väg att gå fram på detta område.
          </note>
          <note>
            Jag uppmanar än en gång: Åk och prata med era partikamrater i
            Västmanland! Socialministern var där under valrörelsen och menade
            att där fanns landets bästa primärvård. Notera att hälften är
            i privat regi!
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2002/03:202 om konkurrensen på byggmarknaden
          </note>
          <note>
            Anf. 50 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Herr talman! Nina Lundström har frågat om jag avser att vidta
            åtgärder för att förhindra att staten själv inte ska snedvrida
            och begränsa konkurrensen genom utvecklingsbolag som gynnar två
            dominerande aktörer inom byggbranschen samt vilka åtgärder jag
            avser att vidta för att stimulera framväxten av fler små och medelstora
            företag inom byggbranschen.
          </note>
          <note>
            Låt mig först konstatera att jag delar uppfattningen med Nina
            Lundström om att konkurrensen inom byggsektorn behöver förbättras.
            Regeringen arbetar med frågan ur flera perspektiv. Som exempel
            vill jag framhålla det arbete som Byggkostnadsforum genomför.
            Byggkostnadsforum har visat att det är fullt möjligt att producera
            långsiktigt hållbara och estetiskt tilltalande bostäder till rimliga
            kostnader. Genom att visa på ett stort antal goda exempel från
            hela landet styrks påståendet att det går att bygga bostäder till
            rimliga kostnader. I detta sammanhang har Byggkostnadsforum visat
            på bland annat alternativa sätt att sköta upphandling för mindre
            aktörer på marknaden.
          </note>
          <note>
            Det ingår i Byggkostnadsforums uppdrag att bidra till att kopplingen
            mellan byggsektorn, forskningscentra och företag utvecklas i syfte
            att bättre utnyttja forsknings- och teknikframsteg för att skärpa
            konkurrensen och bidra till ökad effektivitet och mindre kostnader
            i byggande och boende.
          </note>
          <note>
            Konkurrensverket har under de senaste åren haft ett antal ärenden
            med anknytning till byggsektorn.
          </note>
          <note>
            Verket prövar för närvarande bland annat om ett antal hjälpmedel
            för de enskilda företagens prissättning som tillhandahålls av
            installatörsorganisationerna inom el- och VVS-sektorn strider
            mot konkurrenslagen. Verket har också deltagit i Byggkommissionens
            arbete och verkar även till exempel genom att yttra sig över olika
            lagförslag rörande byggsektorn.
          </note>
          <note>
            Byggkommissions betänkande om konkurrens, kvalitet, kostnader
            och kompetens i byggsektorn innehåller bland annat flera förslag
            för att förbättra konkurrensen. Förslagen remissbehandlas under
            våren 2003.
          </note>
          <note>
            Regeringen har tillsatt en kommitté med uppdrag att se över plan-
            och bygglagstiftningen. Kommittén ska särskilt beakta behovet
            av att förbättra förutsättningarna för ett ökat bostadsbyggande.
            Ett förslag till åtgärder som kan effektivisera beslutsprocessen,
            inklusive instansordningen för överklagande, samt möjligheter
            att överklaga ska redovisas senast den 31
          </note>
          <note>
            december 2003.
          </note>
          <note>
            Som jag nyligen nämnt i ett interpellationssvar arbetar regeringen
            aktivt för att råda bot på den brist på byggbar mark som råder
            i tillväxtregionerna. Det finns exempelvis mark i Stockholms län,
            ägd av statliga bolag och myndigheter, som skulle kunna göras
            tillgänglig för bostadsbebyggelse. Landshövdingen i
          </note>
          <note>
            Stockholms län har fått ett uppdrag rörande ökat bostadsbyggande
            i Stockholms län. Som en del i uppdraget gäller att landshövdingen
            ska undersöka möjligheterna för kommunerna att förvärva statlig
            mark för bostadsbyggande. Landshövdingen ska se över statliga
            markinnehav samt även vissa statliga bolags innehav, exempelvis
            Vasallen AB och Jernhusen AB, och medverka till att överenskommelser
            träffas om försäljning av mark för bostadsändamål.
          </note>
          <note>
            Jag vill avslutningsvis nämna att byggsektorns problem sannolikt
            vuxit fram under en lång tid. Även om kraftfulla åtgärder vidtas
            kan man förutse att det kommer att ta tid att förbättra byggsektorns
            funktionssätt. Det är i detta sammanhang av intresse att följa
            aktörernas egna åtgärder.
          </note>
          <note type="speaker">
            Anf. 51 NINA LUNDSTRÖM (fp):
          </note>
          <note>
            Herr talman! Jag vill börja med att tacka för svaret på min interpellation
            om konkurrensen på byggmarknaden även om svaret inte innehåller
            svar på mina frågor om statens agerande. Jag vill dock påpeka
            att det är glädjande att statsrådet Lövdén håller med om att byggkonkurrensen
            måste förbättras.
          </note>
          <note>
            Förra veckan hade jag nöjet att debattera markpriser med statsrådet.
            Även den debatten handlade om statens sätt att agera. Då utryckte
            statsrådet att det inte enbart är markpriserna som har betydelse
            för de stegrade produktionskostnader som vi har sett den senaste
            åtta-tioårsperioden. Det finns en mängd andra faktorer. Statsrådet
            slutar med att säga: Jag tror att nyckelfrågan är konkurrensen
            på marknaden. Den är i dag bristfällig.
          </note>
          <note>
            Här är vi helt överens.
          </note>
          <note>
            Dagens interpellation handlar om just byggkonkurrensen. Det statliga
            markinnehavet i vissa kommuner har sålts till så kallade utvecklingsbolag
            som staten har skapat tillsammans med de två största byggföretagen
            i Sverige, Skanska och NCC. Utvecklingsbolagen finns bland annat
            i Stockholms län och i
          </note>
          <note>
            Göteborg.
          </note>
          <note>
            Det statliga bolaget Vasakronan anser sig kunna tjäna mer pengar
            samt uppnå bättre exploateringsmöjligheter genom att bilda bolag
            med byggjättarna i syfte att uppfylla statens ägardirektiv. Ägardirektivet
            för det statliga bolaget anger att högsta möjliga avkastning ska
            uppnås.
          </note>
          <note>
            Att staten bildar bolag på detta vis innebär, som jag ser det,
            att staten själv som aktör bidrar till att minska konkurrensen
            genom att andra företags möjligheter att etablera sig motverkas.
          </note>
          <note>
            Staten är en betydande markägare och har stora markinnehav i
            storstadsregioner vilka lämpar sig för bostadsbyggande. I Stockholms
            län kan tusentals bostäder komma till stånd genom att statlig
            mark bebyggs. Marken har ett betydande värde på marknaden, och
            stora delar av markinnehavet har ett attraktivt läge. Bara i Västerjärva
            och Sundbyberg har dessa bolag mark för 550 000 kvadratmeter kontor
            och bostäder.
          </note>
          <note>
            Statsrådet hänvisar till ett uppdrag som landshövdingen har i
            Stockholms län. Vad vill statsrådet Lövdén uppnå med det uppdraget?
            Vad är målet?
          </note>
          <note>
            Statsrådet menar i sitt svar att byggsektorns problem sannolikt
            vuxit fram under en lång tid. Även om kraftfulla åtgärder vidtas
            kan man förutse att det kommer att ta tid att förbättra byggsektorns
            funktionssätt. "Det är i detta sammanhang av intresse att följa
            aktörernas egna åtgärder." Just precis. Det är i detta sammanhang
            av intresse att följa aktörernas egna åtgärder. Staten är ju en
            central aktör, dagens huvudrollsinnehavare. Så nu hoppas jag att
            få svar på mina frågor:
          </note>
          <note>
            1. Avser statsrådet vidta åtgärder för att förhindra att staten
            själv ska begränsa och snedvrida konkurrensen genom att bilda
            bolag tillsammans med de två största byggföretagen NCC och
          </note>
          <note>
            Skanska?
          </note>
          <note>
            2. Vilka åtgärder avser statsrådet vidta för att stimulera framväxten
            av fler små och medelstora företag inom byggbranschen?
          </note>
          <note>
            Jag väntar med spänning på att få höra svaret.
          </note>
          <note type="speaker">
            Anf. 52 BÖRJE VESTLUND (s):
          </note>
          <note>
            Herr talman! Jag delar i stort sett den uppfattning som Nina
            Lundström har gett uttryck för i sin interpellation när det gäller
            konkurrensen på byggmarknaden. Den har saknats mycket. Samtidigt
            tycker jag att
          </note>
          <note>
            Nina Lundström skjuter lite grann över målet. Problemen i Stockholmsregionen
            handlar väl inte om staten och statens agerande i första hand.
            De handlar väl snarare om hur andra aktörer har hanterat bostadsmarknaden
            under en lång rad av år. Jag tänker inte minst på kommunerna.
          </note>
          <note>
            Jag vill ändå påstå att det finns en rad saker man kan göra även
            i denna fortfarande ganska överhettade del av Sverige när det
            gäller byggmarknaden. Man kan satsa på de små byggherrarna. Det
            har inte gjorts på många år. Man har inte gjort några försök ens
            att satsa på de små byggherrarna. Man kan också gynna de byggherrar
            som vill bygga hyresrätter till låg hyra.
          </note>
          <note>
            Det kan man göra på en lång rad sätt.
          </note>
          <note>
            Fortfarande finns det ändå skäl att stödja byggandet och bostadsproduktionen
            genom till exempel investeringsbidrag, som Nina Lundström säger
            är någonting som inte förändrar konkurrensen. Jag vill hävda motsatsen.
            Det är precis det här som kan göra att vi får en bättre konkurrens
            på byggmarknaden.
          </note>
          <note>
            Jag delar också den syn Nina Lundström har på markägarens ansvar.
            Men då handlar det faktiskt om dem som är stora markägare. Vad
            händer då när Nina
          </note>
          <note>
            Lundström och hennes partivänner får ansvar för att ta hand om
            detta? Jo, då säljer man marken i stället och säger: Varsågod,
            ni får ta hand om detta själva!
          </note>
          <note>
            Vad innebär det? Ja, inte gynnar det konkurrensen precis. Då
            får de som kan betala mest köpa den här marken, vilket innebär
            att det bara är de stora byggherrarna, de två tre fyra som är
            de stora aktörerna, som har råd att köpa.
          </note>
          <note>
            Jag tycker att Nina Lundström har missat den stora viktiga saken,
            nämligen den sammanhållna bostadspolitiken som gäller både kommunen
            och staten och naturligtvis även de privata markägarna. Det tycker
            jag är lite tråkigt, därför att vi skulle kunna mötas här för
            att verkligen diskutera vad som är det viktiga. Är det viktiga
            att vi ska få i gång en bra bostadsproduktion till en låg kostnad
            eller är det att vi ska hitta sätt att slå varandra i huvudet
            med olika argument? Jag skulle vilja hävda att vi skulle kunna
            mötas här för att nå en överenskommelse och för att hitta gemensamma
            mål. Det gäller framför allt de små byggherrarna som skulle kunna
            bygga med tomträttsavgäld. Man kan till och med befria från tomträttsavgälden
            under en tid. Det är det som är det viktiga,
          </note>
          <note>
            Nina Lundström. Det är knappast att hitta den typ av åtgärder
            som nämns.
          </note>
          <note>
            Anf. 53 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Herr talman! Nina Lundström återkommer till sina frågor i interpellationen.
            Jag ska utveckla min argumentation på de punkterna lite grann.
          </note>
          <note>
            Jag börjar med åtgärder för att främja fler mindre och medelstora
            aktörer på marknaden. Jag tycker att det är mycket angeläget att
            vi vidtar sådana åtgärder.
          </note>
          <note>
            Och regeringen har faktiskt gjort det också.
          </note>
          <note>
            Jag nämnde i mitt interpellationssvar Byggkostnadsforum vars
            uppdrag just är att visa på goda exempel och vara med som en kunskapsbank
            för att illustrera och visa hur man kan bygga till rimliga kostnader.
            Byggkostnadsforum har också 20 miljoner till sitt förfogande för
            att initiera pilotprojekt runt om i landet. Många pilotprojekt
            har tillkommit där det finns mindre och medelstora aktörer till
            följd av det särskilda bidrag som utgår med 20 miljoner kronor
            om året.
          </note>
          <note>
            Det andra är investeringsstödet. Vi har infört ett investeringsbidrag
            för studentbostadsbyggande och hyresrättsbyggande. Vi kommer att
            förstärka det investeringsstödet kraftfullt i ett förslag som
            kommer att presenteras för riksdagen nästa vecka. Men det hittillsvarande
            investeringsstödet främjar också framkomsten av mindre och medelstora
            aktörer. Jag brukar i mina bostadspolitiska anföranden nämna några
            sådana exempel, framför allt Duvkullen i Linköping.
          </note>
          <note>
            Det är en fastighetsägare som bygger långsiktigt för egen förvaltning
            och som även bygger till mycket rimliga kostnader. Det är glädjande
            att Duvkullen har fått sin första marktilldelning i Stockholmsområdet.
          </note>
          <note>
            Det visar att det kan finnas aktörer som kommer in på marknaden
            och som lite grann bryter de monopoltendenser vi har haft.
          </note>
          <note>
            Jag är angelägen om att fortsätta stimulera fram den här utvecklingen.
          </note>
          <note>
            Väldigt många av de mindre och medelstora aktörerna försvann
            i mitten av 90-talet när byggbranschen rasade samman efter de
            borgerliga förfärliga åren med statsfinansiellt kollaps och kollaps
            på bostadsmarknaden.
          </note>
          <note>
            Så till statens agerande. Jag gör två reflexioner.
          </note>
          <note>
            Det går att visa på goda exempel också, Nina Lundström. Vasallen
            och Botkyrka kommun har ett långtgående samarbete med exploatering
            av Tullinge flygfält. Relationerna är väldigt goda. Det statliga
            bolaget
          </note>
          <note>
            Vasallen och kommunen har gemensamma ambitioner om att utveckla
            den gamla flygplatsen till ett väldigt attraktivt boende med blandade
            upplåtelseformer. Det är ett gott exempel på hur man kan samverka
            i fråga om det statliga markinnehavet och de kommunala planintentionerna.
          </note>
          <note>
            Jag sade i mitt svar i förra veckan på en interpellation från
            Nina Lundström att staten naturligtvis ska medverka till att de
            kommunala planintentionerna uppfylls med det statliga markinnehavet.
            Kommunerna sitter på de yttersta instrumenten genom det kommunala
            planmonopolet. Det är klart att staten ska medverka till att de
            intentioner kommunerna har för exploatering av områden också tillgodoses,
            precis som jag utgår från att privata aktörer och privata markägare
            medverkar till att de kommunala planintentionerna uppfylls.
          </note>
          <note type="speaker">
            Anf. 54 NINA LUNDSTRÖM (fp):
          </note>
          <note>
            Herr talman! Börje Vestlund deltog inte i förra veckans debatt
            som handlade om markpriser. Varför vill jag fokusera på statens
            sätt att agera? Jo, därför att jag tror att det är väldigt viktigt
            att leva som man lär. Med tanke på den debatt som har varit det
            senaste året kan vi konstatera att det väldigt ofta verkar som
            att statsrådet anser att kommunerna är något slags bovar i detta
            drama. Jag skulle vilja påstå att det är oerhört viktigt att se
            på det delade ansvar som finns mellan staten och kommunerna. I
            och med att staten är en så oerhört viktig aktör på denna marknad
            måste man också se hur den agerar. Vad gäller markpriserna har
            man sålt precis lika dyrt som alla andra om inte dyrare till de
            här bolagen. Det är också viktigt att fundera över vilka signaler
            man skickar ut till marknaden, till de små och medelstora aktörerna
            som försöker ta sig in, om staten som en stor och viktig markägare
            och aktör lierar sig med de största byggföretagen i Sverige. Där
            är fokus på dagens diskussion.
          </note>
          <note>
            Sedan finns det självfallet andra exempel. Men i det här fallet
            handlar det om man lierar sig med utvecklingsbolag. Det är det
            jag tycker är väldigt olämpligt.
          </note>
          <note>
            Jag vill betona att jag inte klandrar dessa företag.
          </note>
          <note>
            Det är självklart att företagen vill ha täta och goda relationer
            med en så viktig aktör som staten. Det är ett mycket rationellt
            perspektiv. De kallar det partnerskap.
          </note>
          <note>
            Det statliga bolaget Wasakronan arbetar utifrån högsta möjliga
            avkastning, avkastningskrav som ägarna har fastställt. Det är
            också helt rimligt. Men är detta bra ur ett ägarperspektiv när
            man ska väga in att detta är en faktor i bostadspolitiken? Är
            det bra att ägaren har det här synsättet? Vilka signaler skickar
            man ut? Hur trovärdiga är ambitionerna att uppnå en ökad konkurrens?
            Det tycker jag är en oerhört viktig diskussion att föra.
          </note>
          <note>
            Sedan tycker jag att vi alla har ett ansvar för att bidra till
            att utveckla bostadspolitiken, att hitta de kreativa idéerna och
            se vad som skulle kunna vara möjligt att göra. Där lovar jag,
            det har vi gjort under våren och hösten, att Folkpartiet kommer
            att fortsätta att bidra med mängder av förslag till vad man kan
            göra.
          </note>
          <note>
            Flertalet forskare har den senaste tiden ifrågasatt planmonopolet.
            Ett par forskare på KTH skrev förra våren i en debattartikel att
            de stora företagen med kontakter långt in i bland annat kommunernas
            innersta kretsar köper upp stora arealer mark. Den nya
          </note>
          <note>
            ESO-rapporten påtalar bristen på konkurrens samt hur viktig hanteringen
            av marken är, det vill säga vilka som får tillgång till den. Monopol
            ska motverkas genom att Konkurrensverket ges möjlighet att agera.
          </note>
          <note>
            Mitt tips till de här forskarna är att man ska se över inte bara
            kommunernas sätt att agera utan också hur staten i egenskap av
            aktör agerar.
          </note>
          <note>
            Debatten här i dag syftar för min del till att möjliggöra en
            positiv utveckling av bostadspolitiken.
          </note>
          <note>
            Då är min fråga fortfarande till statsrådet om statsrådet avser
            att vidta åtgärder med tanke på markpolitikens betydelse som en
            del i bostadspolitiken, specifikt när man lierar sig med utvecklingsbolag.
          </note>
          <note>
            Tänker statsrådet vidta några åtgärder med anledning av detta?
          </note>
          <note type="speaker">
            Anf. 55 BÖRJE VESTLUND (s):
          </note>
          <note>
            Herr talman! Jag skulle vilja säga så här. Om vi inte hade ställt
            krav på avkastning på de statliga bolagen är jag övertygad om
            att om inte Nina Lundström så någon annan representant för Folkpartiet
            hade stått här och sagt att det är förkastligt, man konkurrerar
            illojalt när det gäller den statliga markpolitiken. Jag är övertygad
            om att detta skulle komma som ett brev på posten.
          </note>
          <note>
            Jag skulle också vilja säga att det är oerhört viktigt med staten
            som en aktör. Men fortfarande, Nina
          </note>
          <note>
            Lundström, måste man leva som man lär. Där har
          </note>
          <note>
            Nina Lundström helt rätt, det måste till goda exempel.
          </note>
          <note>
            Varför agerar då inte Nina Lundströms partikamrater på det sättet
            när de har makten i kommuner och regioner i det här landet? Varför
            gör man inte det? Varför agerar man precis tvärtom? När man har
            makten säljer man marken till högstbjudande. Man tar in anbud
            precis som man rimligen ska göra, och så säljer man marken till
            högstbjudande. Vem har råd att köpa den i denna region? Det är
            fyra fem bolag på sin höjd och möjligen också staten. Men några
            andra kan inte köpa marken. Det är det här som är problemet här.
          </note>
          <note>
            Jag kan förstå, jag kan till och med dela Nina Lundströms uppfattning,
            men jag blir lite irriterad när man inte agerar så när man har
            makten själv. Då tycker jag att man pratar med dubbel tunga.
          </note>
          <note>
            Anf. 56 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Herr talman! Det här blir lite egenartat, Nina
          </note>
          <note>
            Lundström. Folkpartiet har suttit i majoritet i alla fall under
            den gångna perioden i flera av kommunerna i
          </note>
          <note>
            Stockholm, med Stockholms kommun som typexempel, och där sålt
            ut marken till högstbjudande och drivit upp markpriserna i regionen.
            Då blir det något egenartat om man hävdar - jag vet inte om Nina
          </note>
          <note>
            Lundström gör det, men jag kan tolka det så - att staten i det
            läget ska realisera sin mark. Vi kan inte ha ett system som innebär
            att kommunen så att säga skinnar på de boende genom att sälja
            ut till de högstbjudande och staten realiserar sin mark.
          </note>
          <note>
            Ibland kan det vara bra. Det gäller den frågeställning som Nina
            Lundström tar upp i sin interpellation, att bilda gemensamma utvecklingsbolag.
            Ibland kan partnerskap vara bra för att exploatera ett markområde.
            Det kan vara bra om båda parterna besjälas av en ambition av att
            se till att man åstadkommer en produktion så att man pressar byggkostnaderna.
            Man behöver ibland lite större volymer.
          </note>
          <note>
            Partnerskap är inte alla gånger fel för att åstadkomma en bostadsproduktion
            som innebär att man pressar kostnaderna. Det kan tvärtom vara
            en fördel ibland. Därmed har jag inte sagt att det inte är viktigt
            med konkurrensen och att vi får fram mindre och medelstora aktörer.
            Det har jag understrukit gång på gång, och det gör jag i många
            sammanhang, att vi måste få fler aktörer på den svenska byggmarknaden.
          </note>
          <note>
            Regeringen arbetar för att stimulera fram en sådan utveckling
            genom Byggkostnadsforum och genom investeringsstöden som har gett
            förutsättningar för mindre och medelstora aktörer med mindre kapitalbas
            att spela en roll på den svenska bostadsmarknaden.
          </note>
          <note>
            Jag får konstatera att Folkpartiet inte har varit de som påskyndat
            eller tagit initiativ till den typen av åtgärder, snarare tvärtom.
            Ni har varit motståndare till investeringsstödet. Ni är uppenbarligen
            motståndare också till det förslag som regeringen kommer att lägga
            fram i nästa vecka då vi inför ett kraftfullt investeringsstöd
            som motsvarar en sänkt byggmoms från
          </note>
          <note>
            25 % till 6 %.
          </note>
          <note>
            Med den typen av åtgärder kan man stimulera fram mindre och medelstora
            aktörer. Det börjar vi nu se exempel på runtom i landet, och det
            tycker jag är väldigt glädjande. De stora aktörerna behöver konkurrens.
          </note>
          <note>
            Avslutningsvis har vi gett Mats Hellström i uppdrag att titta
            på förutsättningarna för ett ökat bostadsbyggande i Stockholmsregionen.
            Där ingår också det statliga markinnehavet, som är en viktig ingrediens
            för att kunna frigöra fler markområden för bostadsexploatering.
            Mats Hellström kommer att redovisa sitt uppdrag i slutet av denna
            månad. Efter det får vi ta ställning till vilka åtgärder som ska
            vidtas och hur vi kan gå vidare med de tankar som Mats Hellström
            har i sitt material.
          </note>
          <note type="speaker">
            Anf. 57 NINA LUNDSTRÖM (fp):
          </note>
          <note>
            Herr talman! Jag kan bara konstatera att jag och statsrådet fäster
            olika vikt vid dagens fråga. Statsrådet säger att byggkonkurrensen
            måste bli bättre men anser inte att staten i detta avseende kan
            agera i någon riktning.
          </note>
          <note>
            Jag upplever att det inte finns någon tydlig strategi bakom den
            statliga markpolitiken annat än möjligen att tjäna så mycket pengar
            som möjligt på den.
          </note>
          <note>
            Men varför då inte säga detta i klartext? Det är helt okej i
            så fall. Då finns det ju ett syfte med den.
          </note>
          <note>
            Det statliga markinnehavet är i högsta grad intressant med anledning
            av behovet av att få fram bostäder. Jag anser att det har varit
            fel att bilda utvecklingsbolag med två dominerande företag i byggbranschen.
            Jag menar också att det kommunala planmonopolet kan påverkas negativt
            på grund av dessa så kallade utvecklingsbolag. Markpriset beror
            på vilken exploateringsgrad som kan fastställas enligt detaljplanerna,
            och staten har allt intresse av att detta blir så högt som möjligt
            med anledning av det ekonomiska incitament som är överordnat allt
            annat. Det är ju så det förhåller sig. De signaler som denna typ
            av agerande skickar ut är olyckliga och sätter trovärdigheten
            på spel.
          </note>
          <note>
            Statsministern uttryckte i kammaren den 20 februari att problemen
            inom bostadsbyggandet åtgärdas med ökad konkurrens, inte genom
            ytterligare regleringar och bidrag. Dagens stora fråga är: Varför
            agerar inte regeringen så att konkurrensen ökar?
          </note>
          <note>
            Till Börje Vestlund vill jag säga att jag tycker att du också
            borde svara på den fråga du ställer till mig angående hur kommunala
            företrädare agerar. Jag kommer från en kommun där Socialdemokraterna
            har styrt i 80 år, och jag kan konstatera att marken har sålts
            till marknadspris.
          </note>
          <note>
            Anf. 58 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Herr talman! Nina Lundström gav sig här in på ett resonemang
            kring exploateringsgrader och andra frågor som har med planarbetet
            att göra. Jag vill bara göra det enkla påpekandet att det finns
            ett kommunalt planmonopol. Kommunerna har väldigt goda förutsättningar
            att styra exploateringen i ett område och att ställa villkor för
            exploateringen. De kan till och med i förhandlingar med markägaren
            - det är ju kommunen som bestämmer om man ska planera marken -
            påverka upplåtelseformerna. Det kommunala inflytandet genom detta
            monopol är så starkt - och jag kan försäkra att jag är mån om
            det - att om kommunen vill utnyttja det som en faktor för att
            påverka privata eller andra markägares agerande kan den också
            göra det.
          </note>
          <note>
            Självklart, och det understryker jag både i mitt svar i dag och
            i svaret på den tidigare interpellationen, ska staten som markägare
            också bidra till att kommunala planintentioner uppfylls, precis
            som jag förutsätter att privata markägare gör samma sak.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2002/03:204 om åtgärder för ökad
            produktion av hyresrätter
          </note>
          <note>
            Anf. 59 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Herr talman! Joe Frans har frågat mig vilka åtgärder regeringen
            är beredd att vidta för att det angelägna målet om att öka produktionen
            av hyresrätter ska kunna uppnås.
          </note>
          <note>
            Jag delar Joe Frans farhågor kring den låga produktionen av hyreslägenheter,
            inte minst i Stockholmsområdet. Den samlade bostadsproduktionen
            i storstads- och tillväxtregionerna ligger fortfarande på en alltför
            låg nivå jämfört med det ackumulerade och växande behovet.
          </note>
          <note>
            Att åstadkomma balans på bostadsmarknaden i tillväxtregionerna
            är viktigt för den fortsatta tillväxten och därmed för att upprätthålla
            välfärdsbygget. Tillväxtregionerna leder utvecklingen och fungerar
            som tillväxtens motorer för hela landet. I tillväxtregionerna
            är det särskilt mindre hyresbostäder som behöver byggas.
          </note>
          <note>
            En förklaring till det otillräckliga bostadsbyggandet i tillväxtregionerna
            är skillnaden i lönsamhet mellan att bygga hyresbostäder och att
            bygga egnahem eller bostadsrätter. Samtidigt är det en förhållandevis
            begränsad andel av hushållen som har möjlighet att efterfråga
            dessa typer av nyproducerade, ägda bostäder.
          </note>
          <note>
            Erfarenheterna av det under 2001 införda investeringsbidraget
            för nybyggnad av bostäder som upplåts med hyresrätt i områden
            med bostadsbrist har varit goda. Samtidigt kan konstateras att
            det ändå inte varit tillräckligt för att ge den önskade effekten
            på bostadsbyggandet.
          </note>
          <note>
            Regeringen har i budgetpropositionen för 2003
          </note>
          <note>
            uttalat som målsättning att under perioden 2003-2006
          </note>
          <note>
            ska byggandet av 120 000 bostäder påbörjas. För att vi ska nå
            detta mål är det särskilt angeläget att byggandet av hyresbostäder
            och studentbostäder ökar.
          </note>
          <note>
            Regeringen kommer inom kort att lämna ett förslag till riksdagen
            som innebär en ytterligare stimulans i syfte att främja anordnande
            av mindre hyreslägenheter och studentbostäder genom att kostnaderna
            vid nyproduktion sänks.
          </note>
          <note>
            Under våren avser regeringen att lämna en proposition om tredimensionell
            fastighetsindelning till riksdagen. Förslaget banar väg för ökad
            bostadsproduktion i städerna genom att det exempelvis underlättar
            uppförandet av våningsplan för bostäder ovanpå befintliga byggnader
            med lokaler för handel eller kontor.
          </note>
          <note>
            Hyresgästföreningen, Fastighetsägarna Sverige och SABO har nyligen
            lagt fram ett förslag om reformerad bostadshyressättning. Förslaget
            innebär att nyproducerade lägenheter ska särbehandlas inom ramen
            för bruksvärdessystemet. Enligt förslaget ska vid hyresförhandlingar
            som gäller nyproducerade lägenheter hänsyn tas till produktionskostnaden.
            En utredning kommer att tillsättas inom kort för att närmare utforma
            förslag i denna riktning.
          </note>
          <note>
            Jag har i ett par interpellationssvar nyligen också nämnt det
            arbete som regeringen genomför för att råda bot på den brist på
            byggbar mark som råder i tillväxtregionerna. Bland annat ska landshövdingen
            i
          </note>
          <note>
            Stockholms län se över statligt markinnehav och vissa statliga
            bolags markinnehav och medverka till att överenskommelser träffas
            om försäljning av marken för bostadsändamål.
          </note>
          <note>
            Jag är övertygad om att dessa åtgärder kommer att påverka produktionen
            av hyresbostäder på ett positivt sätt.
          </note>
          <note>
            Avslutningsvis vill jag betona att det är kommunerna som har
            ansvaret för bostadsförsörjningen i respektive kommun. Genom ett
            strategiskt markinnehav, en aktiv markpolitik med bland annat
            markanvisningar och exploateringsavtal samt en god planberedskap
            kan kommunerna påverka upplåtelseform och utformning av bebyggelsen
            och därigenom erbjuda kommunens innevånare de bostäder som behövs.
          </note>
          <note type="speaker">
            Anf. 60 JOE FRANS (s):
          </note>
          <note>
            Herr talman! Jag är glad att statsrådet Lövdén delar min oro
            för de bekymmer jag pekar på i min fråga.
          </note>
          <note>
            Som bekant står det över 80 000 stockholmare i bostadskö. Många
            vill ha en enkel bostad med en rimlig hyra.
          </note>
          <note>
            Jag anser att regeringens och riksdagens ambition att återta
            det övergripande ansvaret för bostadspolitiken i landet är riktig.
            Investeringsstödet är ett bra och konkret exempel på detta. Samtidigt
            är det ingen hemlighet att avregleringen och neddragningarna av
            bostadssubventionerna under 90-talet har fått allvarliga konsekvenser
            som visat sig med kraft först nu, många år senare. Nu befinner
            vi oss i en situation där inte bara stockholmarna har små möjligheter
            att efterfråga en lägenhet på rimliga villkor och utifrån de enskilda
            behov som finns.
          </note>
          <note>
            Att med olika medel försöka komma till rätta med den allvarliga
            situation som råder på bostadsmarknaden är ett viktigt steg för
            att stärka förutsättningarna för att alla människor ska kunna
            bo i sunda och väl fungerande bostäder. Bostadsbristen utgör också
            en faktiskt hämsko på landets ekonomiska utveckling, inte minst
            nu när tillväxttakten minskar.
          </note>
          <note>
            Herr talman! Trots investeringsstödet kan man känna en viss besvikelse
            över det vi nu kan se som ett resultat av insatserna. Stockholm
            planerade 50 000
          </note>
          <note>
            nya lägenheter, varav 14 000 hyreslägenheter. Men av dessa nya
            och viktiga lägenheter är det endast
          </note>
          <note>
            6 500 som kan få stöd. I Stockholms stad, som har planerat 5
            000 lägenheter under den kommande treårsperioden, kan endast 2
            200 lägenheter få stöd.
          </note>
          <note>
            Detta innebär sannolikt att det blir svårt att uppnå de höga
            politiska målen om att bostäder ska produceras så att även hushåll
            med normala inkomster har råd att efterfråga dem.
          </note>
          <note>
            Herr talman! Till min stora glädje har bostadsministern i sitt
            svar till mig aviserat att regeringen inom kort kommer att lämna
            ett förslag till riksdagen som innebär en ytterligare stimulans
            i syfte att främja produktionen av mindre hyreslägenheter och
            studentbostäder genom att kostnaderna vid nyproduktion sänks.
            Det är ett mycket bra och glädjande besked.
          </note>
          <note>
            Jag hoppas att förslaget inte dröjer alltför länge.
          </note>
          <note>
            Jag vill passa på att skicka med statsrådet följande: Stockholm
            har totalt sett redan i dag en övervägande del små lägenheter.
            I Stockholms stad uppgår andelen små lägenheter, det vill säga
            lägenheter med två rum och kök och mindre, till ca 60 % av den
            totala andelen lägenheter i flerbostadshus.
          </note>
          <note>
            Ur bostadssocial synvinkel är det angeläget att skapa bostadsområden
            som erbjuder ett varierat utbud av bostäder och lägenheter. En
            koncentration av små lägenheter leder till ökad risk för en alltför
            snabb omsättning av hyresgäster och därmed ökade svårigheter att
            skapa goda sociala boendemiljöer.
          </note>
          <note>
            Jag hoppas att regeringens förslag till riksdagen innehåller
            stöd som utgår till nyproducerade bostäder utan någon begränsning
            kopplad till lägenhetsstorleken. Det måste rimligtvis vara behovet
            på den lokala bostadsmarknaden som styr vilken produktion som
            ska igångsättas. Jag vill fråga statsrådet om detta är möjligt.
          </note>
          <note>
            Tack för svaret.
          </note>
          <note type="speaker">
            Anf. 61 BÖRJE VESTLUND (s):
          </note>
          <note>
            Herr talman! I Stockholm är bostadspolitiken en valvinnarfråga
            för oss socialdemokrater. Vi vet att i
          </note>
          <note>
            Stockholm har de flesta ett stort förtroende för den politik
            som vi socialdemokrater från såväl regering och riksdag som Stockholms
            stadshus för.
          </note>
          <note>
            I september 2002 hade stockholmarna fått nog av den misslyckade
            bostadspolitik som Moderaterna drev i Stockholm och valde en ny
            majoritet. Vi tyckte då att vi i Stadshuset hade lyckats staka
            ut en ny väg för bostadspolitiken. Det innebär att staden får
            avstå inkomster från markförsäljning och andra inkomster.
          </note>
          <note>
            Våra kommunala bostadsföretag ska också få tydliga signaler om
            att producera, inte minst med tanke på den ekonomiskt goda ställning
            de har efter utförsäljningen av lägenheter till bostadsrättsföreningar.
            Vi hade också deltagit i och riggat en statlig bostadspolitik
            från att under ett antal år ha varit i princip obefintlig till
            att bli riktigt hygglig. Det särskilda uppdraget till landshövdingen
            i Stockholms län gav framtidshopp.
          </note>
          <note>
            Nu kan vi konstatera att det finns en viss besvikelse när investeringsbidragen
            inte räcker till ens hälften av lägenheterna. Det kan vara det
            som är avgörande för om lägenheterna ska byggas som hyresrätter
            eller bostadsrätter, eller i värsta fall inte alls. De 80 000
            i bostadskön kommer inte att jubla, och Stockholmsregionens kanske
            största enskilda problem kvarstår.
          </note>
          <note>
            Herr talman! Jag vill kommentera några av de synpunkter som statsrådet
            har lämnat i sitt svar.
          </note>
          <note>
            Det är bra att man försöker få fram mer mark för byggande. Men
            om man inte kan bygga bostäder som människor har råd att efterfråga,
            kommer inte sådana att byggas, utan snarare kommer man att bygga
            dyra lägenheter, företrädesvis bostadsrätter.
          </note>
          <note>
            Finansieringen av mindre bostäder är väl bra, men problemet kvarstår
            för dem som behöver större lägenheter, och där har man ingen lösning.
            Jag vill påpeka att det är ett problem inte minst när det gäller
          </note>
          <note>
            Skanskas stora flyktingfamiljer, som man har svårt att placera.
          </note>
          <note>
            Överenskommelsen som har träffats mellan hyresmarknadens parter
            är ingen garanti för att man ska kunna producera billiga bostäder.
            Snarare ger det vissa incitament att göra precis tvärtom.
          </note>
          <note>
            När det gäller tredimensionell fastighetsbildning är det också
            tveksamt om det går att producera särskilt billiga lägenheter.
            I det bostadsbolag som jag var vice ordförande i fram till årsskiftet
            kom man efter en utredning fram till att det endast i undantagsfall
            är ett lönsamt och rationellt sätt att få fram lägenheter till
            rimliga hyreskostnader att bygga bostäder ovanpå befintliga hus.
            Men man konstaterade också att det var ett sätt att komma vidare,
            så den delen bör finnas kvar.
          </note>
          <note>
            Bostadspolitiken är som sagt viktig, men den måste ha ett faktiskt
            innehåll så att fler bostäder produceras.
          </note>
          <note>
            Jag vill fråga statsrådet: Om nu inte investeringsbidragen räcker
            till mer än en del av lägenheterna, hur ska man då kunna få fler
            och framför allt billiga lägenheter i Stockholmsregionen?
          </note>
          <note type="speaker">
            Anf. 62 NINA LUNDSTRÖM (fp):
          </note>
          <note>
            Herr talman! Bostadsmarknaden och bostadsbyggandet uppvisar alla
            tänkbara problem. Folk köar och köar, i Stockholm ungefär 80 000.
            Frågan är: Hur ska man få i gång byggandet och vilka åtgärder
            ska man ta till? Folkpartiets uppfattning är att det inte är nya
            ekonomiska subventioner med snåriga, krångliga regelverk som kommer
            att lösa de omfattande problemen med en bostadsmarknad i kris.
            Statsrådet har rätt på den här punkten: Vi i Folkpartiet tror
            inte att detta är lösningen.
          </note>
          <note>
            Vi tror att det behövs en genomtänkt markpolitik, också från
            statens sida, och en strategi. Vi tror att planprocessen måste
            ses över. Det kan ta fyra till sex år innan ett flerbostadshus
            är inflyttningsfärdigt eller upp till tio år om man måste börja
            med en översiktsplanering.
          </note>
          <note>
            Bättre byggkonkurrens och mer muskler åt Konkurrensverket! Reformerad
            hyressättning tror vi är oerhört centralt liksom långsiktiga spelregler.
            Tredimensionell fastighetsbildning, som inkluderar ett förslag
            om att införa ägarlägenheter, tror vi i motsats till föregående
            talare är en oerhört viktig faktor för att komma en bit längre
            och öka valfriheten. Vi vill ha mer av forskning och ytterligare
            många, många förslag. Vi rekommenderar statsrådet att ta del av
            vår bostadsmotion. Den innehåller många sidor med förslag och
            kreativa idéer.
          </note>
          <note>
            Min fråga är dock: Är regeringen och Socialdemokraterna överens
            om synsättet på subventionerna?
          </note>
          <note>
            Statsrådet menar i interpellationssvaret att erfarenheten av
            införda investeringsbidrag är goda. Här anges också i dag att
            det kommer att bli ytterligare investeringsbidrag.
          </note>
          <note>
            Jag vill citera statsminister Göran Persson från en debatt här
            i kammaren den 20 februari 2003. Så här säger statsministern:
          </note>
          <note>
            "Bostadsbyggandet kunde vara större. Naturligtvis är det så.
            Å andra sidan tror jag inte att vi löser problemen med en bostadsminister.
            Jag tror tvärtom att det skulle kunna komplicera det hela ytterligare
            om vi på så sätt tar en del av ekonomin och tillsätter en särskild
            minister för den sektorn. Vi har haft det så en gång i tiden.
            Det byggdes många bostäder, men det uppfanns också en ohygglig
            mängd subventioner och andra typer av stödsystem, som snedvred
            bostadsmarknaderna på ett sätt som inte var särskilt hälsosamt.
            Så blir det i regel när man skapar en politisk apparat för en
            viss sektor. Vi har sett det när det gäller jordbruket, och vi
            har sett det när det gäller bostäder. Dit vill vi inte komma tillbaka."
          </note>
          <note>
            Detta sade statsminister Göran Persson för bara några veckor
            sedan just i denna kammare. Det visar sig, om jag tolkar det här
            rätt, att regeringen har olika uppfattningar i frågan. Jag uppfattar
            att Folkpartiets uppfattning kanske inte helt saknar relevans,
            för vi är negativa på grund av de erfarenheter som finns också
            historiskt.
          </note>
          <note>
            Jag är nyfiken på att höra varför statsrådet anser att subventionerna
            är lösningen, när man borde kunna se över så oerhört många andra
            faktorer som faktisk skulle kunna bidra till en lösning. Varför
            detta fokus på subventioner när uppenbarligen inte ens Socialdemokraterna
            är överens om att det är en rimlig väg att gå?
          </note>
          <note type="speaker">
            Anf. 63 GÖRAN HÄGGLUND (kd):
          </note>
          <note>
            Herr talman! Hur ska Stockholm ges ytterligare statliga pengar
            för att kunna bygga mer än bara 2 200
          </note>
          <note>
            nya lägenheter? Det är andemeningen i Joe Frans interpellation.
            Frågan är i dagsläget möjligen berättigad men i grunden helt orimlig.
            Politiken måste inriktas på att skapa långsiktigt goda förutsättningar
            för byggande i Stockholm, i Östersund, i Falköping eller var det
            nu kan vara, inte på att fördela statliga pengar för dem som bygger
            i ett synnerligen ogästvänligt bostadsklimat.
          </note>
          <note>
            Frågan är varför regeringen år efter år förlitar sig på uppdaterade
            versioner av investeringsbidrag som med nödvändighet leder till
            denna typ av kvantitativa begränsningar som interpellanten tar
            upp i sin interpellation.
          </note>
          <note>
            Staten har med de verktyg som regeringen använder sig av uppenbarligen
            inte råd att i nödvändig grad stimulera bostadsbyggande. Om bidrag
            ska få en verklig effekt krävs så omfattande insatser att vi riskerar
            att hamna i en situation likt den som vi hade på det tidiga 90-talet
            med en ohållbar spiral av räntebidragskostnader. Det behövs bland
            annat en förenklad planprocess, en förbättrad konkurrens på byggmarknaden,
            en reformerad hyressättning och så vidare.
          </note>
          <note>
            Men vem man än lyssnar på i dagens bostadspolitiska debatt -
            bland annat åtta ledande socialdemokrater i en stor morgontidning
            häromveckan - framhåller de att skattetrycket på bostadssektorn
            måste minska.
          </note>
          <note>
            Min fråga är därför: Vilka åtgärder avser statsrådet att vidta
            för att sänka skattetrycket på byggande och boende för att därigenom
            skapa förutsättningar för byggande och att åtminstone närma sig
            statsrådets mål om 30 000 bostäder per år?
          </note>
          <note>
            Herr talman! Jag har hört talas om att man i det kommunala bostadsbolaget
            i Tyresö funderar på att bygga fler bostäder. Man vill göra det.
            Man har kommit fram till att det möjligen kan komma att bli lönsamt
            att bygga med det föreslagna investeringsstödet om man bygger
            ovanpå en befintlig fastighet i centrum, då man alltså inte har
            några markkostnader, och inskränker byggandet till små ettor med
            kokvrå.
          </note>
          <note>
            Något annat anser man inte att man har möjlighet att få lönsamhet
            i med de föreslagna yt- och hyresnormerna.
          </note>
          <note>
            Regeringen tycks fråga sig: Vem är det som saknar bostäder? Svaret
            blir då att det är de unga. Vilket boende passar bäst för de unga?
            Små lägenheter, ettor med pentry.
          </note>
          <note>
            Jag ser i detta sammanhang ett problem med att de lägenheter
            som staten då lägger sina resurser på hyresmässigt hamnar i en
            egen kategori vid sidan av det generella hyrespolitiska området.
            Och frågan är då om detta inte innebär ett definitivt steg mot
            socialt kategoriboende, social housing, som inte minst socialdemokratin
            så skarpt avvisat i flera decennier och som vi också för övrigt
            är motståndare till.
          </note>
          <note>
            Det som behövs är en rörligare bostadsmarknad -
          </note>
          <note>
            flyttkedjor. Och det åstadkoms inte genom att byggandet enbart
            inriktas på de allra enklaste och minsta bostäderna. Dessutom
            är inte de små lägenheterna en bristvara på många håll i landet
            utan just sådana som är större än 60 kvadratmeter. Det menar kommunerna,
            det menar SABO, och det menar byggindustrin.
          </note>
          <note>
            Jag vill fråga statsrådet om han i den kommande propositionen,
            i enlighet med vad hans egna medarbetare uppgett i massmedierna,
            kommer att lätta på den hittills kända detaljregleringen i detta
            sammanhang. Om så är fallet: Varför inte ta steget upp och ge
            upp den typ av villkorade investeringsbidrag som i dagens situation
            uppenbarligen inte tillåts eller får möjlighet att få fart på
            bostadsbyggandet?
          </note>
          <note type="speaker">
            Anf. 64 GUNNAR ANDRÉN (fp):
          </note>
          <note>
            Herr talman! När någon har brutit benet gäller det att sätta
            in rätt åtgärd. Huvudvärkspulver duger inte och inte ens smärtstillande
            medel. Man måste sätta in åtgärder så att patienten snart nog
            kan gå igen.
          </note>
          <note>
            I dag är hyresrätten utrotningshotad i Sverige. Det är nog många
            som tycker att detta är väldigt bedrövligt, inte minst vi liberaler
            som vill ha en mångfald på marknaden. Men vad regeringen gör genom
            nya subventioner är att ständigt ordinera mer huvudvärkspulver,
            mer smärtstillande medel. Det duger inte. Patienten kommer inte
            att bli frisk. Bostadsmarknaden, hyresmarknaden, kommer inte att
            bli frisk. Det behöver byggas mera. Och man måste gå till grunden
            och se varför det är på det sättet i kommun efter kommun att man
            inte anser sig kunna bygga. Det beror på att verkligheten ser
            sådan ut att det tyvärr inte är lönsamt. Och det finns väldigt
            bra exempel på detta. Jag tycker att det mest förfärliga exemplet
            är när statliga
          </note>
          <note>
            Vasakronan inte kan bygga i Täby kommun där man har planer och
            så vidare. Men man drar där slutsatsen att man inte får kostnadstäckning
            för dessa hyresrätter. Och då blir det inget byggt.
          </note>
          <note>
            Nu vet jag liksom många andra att marknadshyror är lika populärt
            som skoskav eller just huvudvärk.
          </note>
          <note>
            Det är någonting som man inte vill ha. Därför måste man döpa
            om detta. Jag tycker att den trepartsöverenskommelse som fastighetsägarna,
            hyresgästerna och någon annan har gjort är ganska bra. Där säger
            man nämligen att man i nyproduktionen måste ha en annan hyressättning
            än bruksvärdessystemet. Jag skulle vilja säga att man kan kalla
            detta för självkostnadsprissättning. Om man får fram en sådan
            princip kommer man också att komma ifrån den princip som en gång,
            och det ingår i denna överenskommelse, knäsattes genom den så
            kallade Sankt Eriks-domen och som är förödande. Det handlar om
            det bostadsområde i Stockholms stad där man sänkte hyrorna för
            byggherren i efterhand. Det går inte. När man köper en röd bil
            till ett visst pris kan man inte i efterhand komma och säga: Jag
            vill inte betala så mycket som vi kom överens om.
          </note>
          <note>
            Det mest grundläggande problemet i hela bostadspolitiken är på
            något sätt att om vi ska få en fungerande ny bostadsmarknad måste
            man ha klart för sig att det inte är genom nya subventioner och
            så vidare som man får det utan genom att få in mer privat kapital.
            Nu har vi under de senaste åren haft ett enormt inflöde av privat
            kapital i villor - vi behöver inte mer där - och också i bostadsrätter,
            men inget privat kapital har kommit in på hyresområdet. Det är
            det som är det stora problemet. Vi måste se till att människor
            vill satsa pengar också på att bo i hyresrätter. Det kan ske på
            många olika sätt.
          </note>
          <note>
            Vi hade en total hyreschock, vill jag påstå, när man gick från
            det system som vi hade tidigare och som avskaffades med väldiga
            räntesubventioner på 30
          </note>
          <note>
            miljarder kronor. Ni socialdemokrater var emot att man tog bort
            det. Men det är ni inte längre. Men det är klart att när man går
            från ett sådant system och det blir en sådan väldig förändring,
            då kan man inte begära att marknaden omedelbart ska anpassa sig.
            Men jag tror att det finns goda möjligheter för att hyresrätten
            kan repa sig i det här landet.
          </note>
          <note>
            Anf. 65 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Herr talman! Jag kan instämma i det sista. Jag tror att det finns
            väldigt goda möjligheter för en renässans för hyresrätten i det
            här landet, framför allt när man ser den utveckling som har varit
            med de väldigt starka investeringar på bostadsrättssidan i dyra
            och exklusiva bostadsrätter som det nu börjar bli lite trögt att
            få avsättning för. Här har marknaden inte fungerat.
          </note>
          <note>
            Där har man gjort felinvesteringar. Och det betalar väl en del
            priset för just nu.
          </note>
          <note>
            Jag ska gå tillbaka till det lite mer grundläggande eftersom
            jag blir något irriterad. Ni tror att det är bara staten som kan
            vidta åtgärder för att vi ska få till stånd ett ökat bostadsbyggande.
            Ni inser inte vilken roll kommunerna har när det gäller att påverka
            bostadsbyggandet.
          </note>
          <note>
            Varför ser det så illa ut i Stockholmsregionen? Jag ser två förklaringar
            till det, dels en väldigt snabb inflyttning till regionen under
            ett antal år, dels en mycket dålig kommunal beredskap för att
            expandera bostadsbyggandet. Ibland finns det också en väldigt
            dålig kommunal vilja att expandera bostadsbyggandet. Det som man
            ägnade sig åt under den förra valperioden var att i första hand
            omvandla till bostadsrätter och ha ambitioner att sälja ut allmännyttan
            i stället för att använda allmännyttan som ett verktyg till att
            bygga nytt. Det är ju rika kommunala bostadsbolag som finns i
            tillväxtregionerna, framför allt i
          </note>
          <note>
            Stockholms kommun, som skulle kunna vara en aktiv part för att
            bygga nytt. Men det ville man inte av ideologiska skäl i den tidigare
            majoriteten i Stockholms stadshus.
          </note>
          <note>
            Det är inte enbart staten som kan påverka förutsättningarna för
            bostadsbyggandet utan det är en kombination av att staten måste
            vara aktiv och att man har legala spelregler för att se till att
            det finns finansiella förutsättningar. Men också kommunerna har
            en väldigt aktiv och central roll och måste ta på sig den rollen.
            De måste ta det lagstiftade ansvar som de har för bostadsförsörjningen.
            Det finns också en lagstiftning för detta.
          </note>
          <note>
            Detta gör man på ett ganska bra sätt på många håll i landet.
            Jag lovordar väldigt många kommuner som är ambitiösa. Men varför
            kan man inte bygga fler studentlägenheter i Stockholm? Den senaste
            fördelningen av investeringsbidraget gav 800 nya studentlägenheter
            i Västra Götaland och drygt 100 i Stockholm. Vi fick vid fördelningen
            till och med flytta över pengar från Stockholmsregionen till Västra
            Götaland därför att man i Stockholmsregionen inte utnyttjade resurserna.
          </note>
          <note>
            Det krävs ett aktivt kommunalt engagemang för att det ska gå
            vägen att expandera bostadsbyggandet och undanröja bostadsbristen.
          </note>
          <note>
            Jag håller med om flera av de saker som ni säger.
          </note>
          <note>
            Jag håller när det gäller planprocessen. Jag har gång på gång
            understrukit detta, och vi har ju gett Planoch bygglagsutredningen
            i uppdrag att med förtur titta på det här. Vi måste förkorta planprocessen.
            Den är i dag för omständlig och långsam.
          </note>
          <note>
            Jag håller också med om att vi bör justera hyressättningssystemet,
            och vi kommer inom kort att tillsätta en utredning som baseras
            på tankarna i trepartsöverenskommelsen.
          </note>
          <note>
            Jag håller med när det gäller tredimensionell fastighetsbildning,
            men jag inser också att om vi snabbt ska kunna få till stånd ett
            ökat byggande av hyresrätter och studentbostäder, måste vi ha
            ett kraftfullare investeringsstöd.
          </note>
          <note>
            Jag kan glädja Joe Frans och Börje Vestlund med att det investeringsstöd
            som vi presenterar i nästa vecka kommer att skapa förutsättningar
            för en betydligt högre volym än den som Mats Hellström i linje
            med sitt uppdrag har förhandlat fram.
          </note>
          <note type="speaker">
            Anf. 66 JOE FRANS (s):
          </note>
          <note>
            Herr talman! Jag tackar för beskedet. Det känns bra, och jag
            hoppas att man kan få upp bostadsproduktionen i Stockholm. Jag
            är helt enig med statsrådet om att också kommunen måste ta ett
            visst ansvar och ha en aktiv bostadspolitik.
          </note>
          <note>
            Jag vill passa på att ta upp två frågor som kan påverka takten
            i bostadsproduktionen inom Stockholmsområdet, ett par frågor som
            jag hoppas att Lars-
          </note>
          <note>
            Erik Lövdén kan ta med sig. Den första frågan gäller förhandsbesked,
            som är en kritisk sak. Jag anser att förhandsbesked ska utformas
            så generellt att de kommer att gälla samtliga projekt i ett visst
            område i syfte att minimera byggherrarnas och bostadsföretagens
            risktaganden. Det är en allmän inställning hos många kommuner
            och hos såväl privata som kommunägda bostadsföretag, en inställning
            som också såvitt jag vet är välkänd för regeringen. Det är också
            en fråga som inte styrs av EU-direktiv. Uppfyller man de krav
            som ställs, är det rimligt att få ett besked innan man börjar
            lägga ut dyra pengar på olika projekt.
          </note>
          <note>
            Den andra fråga som jag vill skicka med Lars-
          </note>
          <note>
            Erik gäller hyrestak. Det kan antagligen vara lite mer av en
            diskussionsfråga. Det måste finnas något slags reglering som gör
            att aktörerna på bygg- och bostadsmarknaden verkligen gör sitt
            yttersta för att sänka produktionskostnaderna och för att se till
            att en lägre hyreskostnad kommer de boende till del.
          </note>
          <note>
            Jag är som bekant lite orolig för en situation där stödet till
            visst bostadsbyggande utgår från statistiska hyrestak och för
            att detta i sin tur får oönskade konsekvenser för nyproduktion
            på vissa bostadsmarknader. Det skulle göra att betingelserna blir
            sådana att det över huvud taget inte går att bygga.
          </note>
          <note>
            Herr talman! Erfarenheterna visar att fasta begränsningar för
            tillåtet hyresuttag kan ha en negativ inverkan på framför allt
            entreprenörernas och de privata bostadsföretagens vilja att bygga.
            Det kan nämligen också leda till att de privata fastighetsägarna
            i större utsträckning väljer att ombilda sina hyresfastigheter
            till bostadsrätter, och det gynnar inte hyresrätten. Det är önskvärt
            att öka andelen hyresrätter.
          </note>
          <note>
            Min fråga är om spörsmålet om förhandsbesked kommer att tas upp
            i det förslag som ska läggas fram.
          </note>
          <note>
            Jag vill avslutningsvis säga att jag är mycket positiv till statsrådets
            besked om framläggande av ett förslag om tredimensionell fastighetsbildning.
            Det är ett glädjande besked, och jag önskar lycka till med det.
            Jag ser fram emot att få läsa propositionen i dess helhet.
          </note>
          <note>
            Göran Hägglund! Utan att peka finger eller säga vems fel det
            var vill jag bara konstatera att bostadspolitiken under den förra
            mandatperioden i Stockholms stad medvetet eller omedvetet skapade
            långa köer, höga kostnader och djup social och ekonomisk segregation.
            Jag vet att inte heller Göran Hägglund vill ha detta, men hans
            partikamrater var med i den dåvarande koalitionen. Om ni vill
            hjälpa till är ni välkomna att visa den viljan också i Stockholms
            stad.
          </note>
          <note>
            Jag lovar att jag kan öppna några dörrar om ni i praktiken vill
            visa den viljan. Folkpartiet vill ju som bekant sälja allmännyttan,
            och det hjälper inte precis till.
          </note>
          <note type="speaker">
            Anf. 67 BÖRJE VESTLUND (s):
          </note>
          <note>
            Herr talman! Först till Nina Lundström: Jag sade inte att jag
            är emot tredimensionell fastighetsbildning.
          </note>
          <note>
            Jag sade bara att det kanske inte är så att man får fram särskilt
            många billiga lägenheter med låg hyra. Jag sade det efter att
            ha sett en utredning som också visade just detta. Detta var det
            enda som jag sade om tredimensionell fastighetsbildning.
          </note>
          <note>
            Jag vill i övrigt säga att ni i de här sammanhangen bara har
            ett enda argument, nämligen att man inte ska ha några ekonomiska
            subventioner och att hyressättningssystemet ska lättas upp på
            ett sådant sätt att inflyttningshyrorna blir allt högre. Man ska
            också, som Gunnar Andrén säger, föra in mer kapital i hyresrätten.
          </note>
          <note>
            Jag tror inte på den metoden. Jag tror att det är en felaktig
            metod, som till och med leder till att vår bostadsmarknad blir
            ännu mer skiktad.
          </note>
          <note>
            Också jag tror på en bättre konkurrens, men jag menar inte att
            konkurrensen är det enda medlet för att lösa bostadsproblemen,
            framför allt inte i de storstäderna, de överhettade regionerna.
            Det är inte bara
          </note>
          <note>
            Stockholm som har problem med att bygga bostäder.
          </note>
          <note>
            Jag tror också att det är viktigt att man, som Nina
          </note>
          <note>
            Lundström säger, har en genomtänkt markpolitik, men den måste
            handla om att åtminstone staten och kommunerna inte i varje fall
            ska ta ut det absolut högsta priset för marken. Det kan aldrig
            vara ett mål i sig. Framför allt har jag aldrig heller försvarat
            någon socialdemokratisk kommun som har sålt ut sin mark.
          </note>
          <note>
            Jag tycker att det är lika förkastligt av en sådan kommun. Det
            ger inte en bra bostadspolitik.
          </note>
          <note type="speaker">
            Anf. 68 NINA LUNDSTRÖM (fp):
          </note>
          <note>
            Herr talman! Statsrådet Lövdén inledde med att säga att han upplevde
            att vi inte förstår kommunernas roll i bostadspolitiken. Jag kan
            bara intyga att jag är fullt medveten om att kommunerna i egenskap
            av markägare och med den fördelning som gäller beträffande ansvaret
            för bostadspolitiken har en mycket central roll i detta sammanhang.
          </note>
          <note>
            Vad gäller subventionerna kan jag konstatera att det inom socialdemokratin
            och uppenbarligen också inom regeringen finns olika uppfattningar
            om vikten av subventioner och om deras funktion. I veckan publicerades
            en ESO-rapport, Bostadsbyggandets hinderbana, som belyser detta.
            Där framhålls följande:
          </note>
          <note>
            All erfarenhet tyder på att delar av sådana subventioner hamnar
            i fel fickor eftersom priserna tenderar att öka ytterligare.
          </note>
          <note>
            Det är uppenbarligen så att en viktig diskussion här handlar
            om hur prisbilden påverkas av byggandet.
          </note>
          <note>
            Det har vi varit inne på tidigare i diskussioner om produktionskostnader,
            och vi från Folkpartiet har ansett att det finns en sådan koppling.
            Vi tycker att det är oerhört viktigt.
          </note>
          <note>
            Interpellanten Joe Frans räknar upp ett antal problem med de
            här bidragen och konstaterar att de - jag delar den uppfattningen
            - styr vad som byggs, inte egentligen vad de människor som behöver
            bostäder förväntar sig. Det ska byggas små hyresrätter fastän
            folk behöver stora bostäder, och det här är ett jättebekymmer.
          </note>
          <note>
            Jag tycker också att det vore trevligt att prata lite om Solna,
            som ju faktiskt är en borgerligt ledd kommun, där man ska bygga
            600 studentbostäder, och man gör det inte på grund av att det
            finns bidrag utan man har en helt annan typ av strategi. Jag vill
            bara framhålla att det finns väldigt goda exempel med borgerligt
            ledda kommuner som uppenbarligen lyckas bygga och bygga mycket
            - även bostäder.
          </note>
          <note>
            Jag hoppas att vi får flera tillfällen att diskutera de här frågorna.
            Jag tackar statsrådet Lövdén för alla goda synpunkter och lovar
            att återkomma i frågan.
          </note>
          <note type="speaker">
            Anf. 69 GÖRAN HÄGGLUND (kd):
          </note>
          <note>
            Herr talman! Statsrådet är irriterad över att vi skulle tro att
            det enbart är statens insatser som avgör bostadsbyggandets omfattning.
            Det tror vi förstås inte, och det vet ju statsrådet. Det är många
            olika nivåer och aktörer som måste samverka för att det här ska
            bli riktigt bra. Men nu råkar vi befinna oss i Sveriges riksdag
            och vi råkar debattera med just statsrådet, inte med ett kommunalråd
            eller direktören för ett bostadsbolag, och då får han faktiskt
            finna sig i att vi har synpunkter på den politik som staten i
            form av regering och statsråd bedriver.
          </note>
          <note>
            Jag konstaterar att statsrådet är skickligare som debattör än
            som ansvarig för bostadsproduktionen i det här landet, men det
            får väl ses som en parentes i sammanhanget.
          </note>
          <note>
            Vi har väldigt dystra prognoser framöver. Regeringen har sagt
            att det ska bli 120 000 bostäder under de fyra kommande åren.
            Boverket säger att det kommer att bli 20 000, och man säger att
            år 2008 kan vi nå 30 000 bostäder. Statsrådet kan i det här sammanhanget
            naturligtvis inte rimligen hävda att Boverket inte skulle ha tagit
            med i beräkningen det nya investeringsstödet, för det är just
            vad man gör när man reviderar ned prognosen för nya hyreslägenheter
            från
          </note>
          <note>
            15 000 till 12 000 lägenheter. Byggindustrin är inne på samma
            tema och har reviderat ned sina prognoser sedan regeringen presenterade
            sin politik, vilket väl får anses vara beklagligt.
          </note>
          <note>
            Jag undrar då om statsrådet har tagit något intryck av det här.
            När dessa två instanser sågar regeringens politik i förhållande
            till målet är det naturligtvis intressant, och jag skulle vilja
            be statsrådet att utifrån det här för protokollets skull göra
            en egen bedömning av bostadsbyggandet för i år, 2003, och för
            de övriga år som omfattas av regeringens målsättningar. Jag tror
            att en sådan redovisning kan vara till glädje för åtminstone en
            del av kammarens ledamöter lite senare i vår bostadspolitiska
            diskussion som vi får tillfälle att återkomma till.
          </note>
          <note type="speaker">
            Anf. 70 GUNNAR ANDRÉN (fp):
          </note>
          <note>
            Herr talman! En sak bekymrar mig, och det är att statsrådet verkar
            nöjd med den nuvarande bostadspolitiken. Jag tycker statsrådet
            skulle vara väldigt missnöjd med utvecklingen. Jag tycker att
            det behövs ett klarläggande på den punkten.
          </note>
          <note>
            Sedan är jag väldigt glad över att jag inte är överens med Börje
            Vestlund. Jag menar att det är ohyggligt viktigt att verkligen
            värna hyresrätten och få in mera privatkapital, och på den punkten
            uppfattade jag ändå att statsrådet och jag var eniga om målet,
            även om vi är oeniga om hur detta ska gå till. Jag tror att det
            är en av de väsentligaste saker som finns.
          </note>
          <note>
            Vad vi nu vet, allihopa, är att vi kan bygga ohyggligt dyra bostadsrätter
            vid vatten. Bo01 i
          </note>
          <note>
            Malmö är ett exempel, Helsingborg och Hammarby
          </note>
          <note>
            Sjöstad är andra exempel. Vi vet att det går att bygga på detta
            sätt. Vad vi strävar efter är ju billiga, bra och många hyresrätter.
            Problemet är ju, Börje Vestlund, att de varken är billiga eller
            många. Jag säger inte någonting om kvaliteten, för de kan säkert
            vara bra.
          </note>
          <note>
            Bostadskön är ju nu förfärligt lång. Olof Palme använde en gång
            en liknande liknelse om statsskulden: Om var och en av dem som
            står i bostadskön i
          </note>
          <note>
            Stockholm skulle ställa sig efter varandra skulle kön räcka nästan
            till Södertälje i dagens läge.
          </note>
          <note>
            Jag vill slutligen också understryka detta med den kommunala
            beredskapen: Det är olika i olika kommuner. Som Nina Lundström
            alldeles nyss sade är
          </note>
          <note>
            Solna ett lysande exempel på bra kommunalt byggande. Det är verkligen
            glädjande att se det. Jag skulle vara glad om jag kunde säga detsamma
            om min egen kommun, men det kan jag inte göra riktigt.
          </note>
          <note>
            Vi gör så gott vi kan, men det är olika i olika kommuner. Solna
            är ett mycket bra exempel på ett mycket bra och effektivt byggande.
          </note>
          <note>
            Anf. 71 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Herr talman! Göran Hägglund, nu är vi där efter det sista inlägget:
            Det gör skillnad hur man bedriver kommunalpolitik. Jag tycker
            att det är väldigt viktigt att vi i den bostadspolitiska debatten
            har helhetsperspektivet, annars landar vi snett. Det har varit
            alltför vanligt att man skyller på varandra: Det görs inte, och
            det beror på den och den. Det är samverkan och gemensamt agerande
            som kan göra att vi kan öka bostadsbyggandet.
          </note>
          <note>
            Jag ska gärna berömma Solna också. Jag kan ha synpunkter på Solnas
            inriktning ibland, men Solna ska ha credit för att man har byggt
            och bygger och för att man är besjälad av att utveckla kommunen
            över partigränserna i Solna. Min hårda argumentation i det tidigare
            inlägget siktade mer på Stockholms kommuns förhållanden under
            förra mandatperioden, som jag tyckte var erbarmliga, då man av
            ideologiska skäl prioriterade utförsäljning av allmännyttan i
            stället för att ägna sig åt den viktiga nyproduktionen.
          </note>
          <note>
            Det är kanske lite fräckt av mig, men jag skulle vilja rekommendera
            bostadsutskottet att ordna ett litet bostadsseminarium, om ni
            inte redan har gjort det, och gärna ta dit chefen för Byggkostnadsforum
            som på ett illustrativt sätt kan visa att det går att bygga hyresrätter
            till rimliga kostnader, särskilt med investeringsstödet. Han har
            ett digert material. Runtom i landet byggs det, men i Stockholm
            har det varit otroligt trögt. Det är så påtagligt när man får
            se materialet att man blir överraskad av att det faktiskt går,
            inte bara för allmännyttan utan också för lite mindre och medelstora
            aktörer som tar initiativ. Det är inte bara
          </note>
          <note>
            Duvkullen - det finns i Ängelholm också. Det ska byggas 1 200
            hyreslägenheter i Malmö av en privat aktör till rimliga kostnader.
          </note>
          <note>
            Investeringsstöd eller inte? Jag är övertygad om att det behövs
            ett investeringsstöd för att få upp produktionen av hyresrätter,
            och jag tycker att utvecklingen under de gångna åren visar just
            det. Sedan vi införde investeringsbidraget har det tillkommit
          </note>
          <note>
            13 000 studentlägenheter, och jag tror att till och med
          </note>
          <note>
            Kristdemokraterna har varit med om det investeringsbidraget.
            Alla gånger är det inte fel heller för Kristdemokraterna med investeringsbidrag.
            Sedan vi införde investeringsbidraget för hyresrättsproduktion
            har vi hittills beviljat stöd till 5 500 hyreslägenheter.
          </note>
          <note>
            Från den bottennivå då det knappt byggdes någon hyresrätt i det
            här landet i slutet av 90-talet börjar nu produktionen av hyreslägenheter
            ta fart.
          </note>
          <note>
            Med det förslag som vi presenterar i nästa vecka -
          </note>
          <note>
            jag ska inte lätta på förlåten för alla detaljer i det där förslaget,
            för det blir liksom fel, och det skulle kanske riksdagen inte
            heller tycka om, utan man vill ha det i sin helhet - kommer det
            att bli ett mycket kraftfullare stöd och ett stöd som kommer att
            betyda möjlighet till en väldigt kraftigt ökad bostadsproduktion
            i förhållande till nuvarande läge. Om man tar chansen nu, om kommunerna
            nu är med, så kommer det att gå att undanröja bostadsbristen.
          </note>
          <note>
            Göran Hägglund är ju förtjust i skattesänkningar.
          </note>
          <note>
            Vi kan inte sänka byggmomsen - det tillåter inte EU.
          </note>
          <note>
            Men vi kommer att göra samma sak på ett annat sätt:
          </note>
          <note>
            i princip reducera bort hela byggmomsen för en viss typ av lägenheter.
            Då har vi fått det som man efterlyser, nämligen kraftig reduktion
            av de statliga skatterna på byggande, och då måste man ta chansen.
          </note>
          <note>
            Joe Frans tog upp frågor om förhandsbesked och hyrestak. Jag
            tror att Joe Frans kan vara lugn i helgen.
          </note>
          <note>
            Den proposition som presenteras i nästa vecka kommer, till en
            del i alla fall, att tillgodose de önskemål som Joe Frans har.
          </note>
          <note type="speaker">
            Anf. 72 JOE FRANS (s):
          </note>
          <note>
            Herr talman! Jag vill tacka statsrådet för de konkreta beskeden
            och en bra debatt. Jag är mycket nöjd med svaren. Jag vill också
            passa på och tacka Gunnar
          </note>
          <note>
            Andrén, Göran Hägglund, Nina Lundström och Börje
          </note>
          <note>
            Vestlund för debatten. Tack!
          </note>
          <note>
            Överläggningen var härmed avslutad.
          </note>
          <note>
            12 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Skrivelser
          </note>
          <note>
            2002/03:60 och 83 till utrikesutskottet
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            2002/03:58 Svenskt deltagande i Förenta Nationernas fredsbevarande
            operation i Demokratiska Republiken Kongo
          </note>
          <note>
            Skatteutskottets betänkanden
          </note>
          <note>
            2002/03:SkU7 Allmänna motioner om inkomstbeskattning
          </note>
          <note>
            2002/03:SkU8 Allmänna motioner om företags- och kapitalbeskattning
          </note>
          <note>
            2002/03:SkU10 Allmänna motioner om mervärdesskatt
          </note>
          <note>
            2002/03:SkU12 Allmänna motioner om taxering, skattebetalning
            och folkbokföring
          </note>
          <note>
            Lagutskottets betänkanden
          </note>
          <note>
            2002/03:LU5 Försäkringsrättsliga frågor
          </note>
          <note>
            2002/03:LU8 Associationsrättsliga frågor, m.m.
          </note>
          <note>
            2002/03:LU11 Förvärv av stöldgods i god tro
          </note>
          <note>
            Socialutskottets betänkande
          </note>
          <note>
            2002/03:SoU10 Familjehemsvård
          </note>
          <note>
            Miljö- och jordbruksutskottets betänkande
          </note>
          <note>
            2002/03:MJU12 Ändringar i foderlagen, m.m.
          </note>
          <note>
            14 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 14 mars
          </note>
          <note>
            2002/03:239 av Rosita Runegrund (kd) till statsrådet
          </note>
          <note>
            Jan O Karlsson
          </note>
          <note>
            Barnens egna asylskäl
          </note>
          <note>
            2002/03:240 av Ulf Sjösten (m) till justitieminister
          </note>
          <note>
            Thomas Bodström
          </note>
          <note>
            Polisen i Västra Götaland
          </note>
          <note>
            2002/03:241 av Ulf Sjösten (m) till statsrådet Ulrica
          </note>
          <note>
            Messing
          </note>
          <note>
            Vägen som tillväxtfaktor i Västra Götaland och Sjuhärad
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 18 mars.
          </note>
          <note>
            15 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 14 mars
          </note>
          <note>
            2002/03:668 av Lars Gustafsson (kd) till statsrådet
          </note>
          <note>
            Berit Andnor
          </note>
          <note>
            Pensionsutbetalningar vid långhelger
          </note>
          <note>
            2002/03:669 av Mikael Oscarsson (kd) till jordbruksminister Ann-Christin
            Nykvist
          </note>
          <note>
            Jaktförordningen § 28
          </note>
          <note>
            2002/03:670 av Berit Jóhannesson (v) till försvarsminister Leni
            Björklund
          </note>
          <note>
            Grå arbetskraft
          </note>
          <note>
            2002/03:671 av Göran Lindblad (m) till socialminister Lars Engqvist
          </note>
          <note>
            Specialistutbildning för tandläkare
          </note>
          <note>
            2002/03:672 av Ulf Sjösten (m) till statsrådet Morgan
          </note>
          <note>
            Johansson
          </note>
          <note>
            Rohypnol
          </note>
          <note>
            2002/03:673 av Luciano Astudillo (s) till utrikesminister Anna
            Lindh
          </note>
          <note>
            Colombia och ICC
          </note>
          <note>
            2002/03:674 av Lars Ångström (mp) till näringsminister Leif Pagrotsky
          </note>
          <note>
            Elbolagens preliminära räkningar
          </note>
          <note>
            2002/03:675 av Ewa Larsson (mp) till justitieminister
          </note>
          <note>
            Thomas Bodström
          </note>
          <note>
            Spel
          </note>
          <note>
            2002/03:676 av Tomas Eneroth (s) till
          </note>
          <note>
            Statsrådet Ulrica Messing (s)
          </note>
          <note>
            3 G-master
          </note>
          <note>
            2002/03:677 av Magdalena Andersson (m) till justitieminister
            Thomas Bodström
          </note>
          <note>
            Vårdnaden om barn för pedofildömd
          </note>
          <note>
            2002/03:678 av Eva Arvidsson (s) till statsrådet Hans
          </note>
          <note>
            Karlsson
          </note>
          <note>
            Bildkonstnärer
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 18 mars.
          </note>
          <note>
            16 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 12 mars
          </note>
          <note>
            2002/03:595 av Berit Jóhannesson (v) till näringsminister Leif
            Pagrotsky
          </note>
          <note>
            Båttransporter
          </note>
          <note>
            den 14 mars
          </note>
          <note>
            2002/03:599 av Birgitta Ohlsson (fp) till statsrådet
          </note>
          <note>
            Jan O Karlsson
          </note>
          <note>
            Avvisningsstopp för irakier och kurder
          </note>
          <note>
            2002/03:600 av Berit Jóhannesson (v) till statsrådet
          </note>
          <note>
            Jan O Karlsson
          </note>
          <note>
            Stödet till humanitär minröjning
          </note>
          <note>
            2002/03:607 av Ulla Hoffmann (v) till statsrådet Jan
          </note>
          <note>
            O Karlsson
          </note>
          <note>
            Kvinnors asylskäl
          </note>
          <note>
            2002/03:638 av Yilmaz Kerimo (s) till statsrådet Jan
          </note>
          <note>
            O Karlsson
          </note>
          <note>
            Besöksvisum
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 18 mars.
          </note>
          <note>
            17 § Kammaren åtskildes kl. 12.59.
          </note>
          <note>
            Förhandlingarna leddes av andre vice talmannen från sammanträdets
            början till och med 8 § anf. 34 (delvis) och av förste vice talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
