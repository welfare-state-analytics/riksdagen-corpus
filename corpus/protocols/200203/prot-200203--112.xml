<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--112</head>
          <docDate when="2003-05-27">2003-05-27</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 21 maj.
          </note>
          <note>
            2 § Meddelande om ändring i kammarens sammanträdesplan
          </note>
          <note>
            Talmannen meddelade att onsdagen den 28 maj skulle middagsuppehållet
            utgå.
          </note>
          <note>
            3 § Meddelande om svar på skriftliga frågor under sommaruppehållet
          </note>
          <note>
            Talmannen meddelade att skriftliga frågor som inlämnats under
            tiden fredagen den 6 juni kl. 10.00-
          </note>
          <note>
            fredagen den 5 september skulle besvaras av statsråd inom fjorton
            dagar efter det att frågan framställts.
          </note>
          <note>
            Meddelandet hade delats ut till kammarens ledamöter.
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellationerna 2002/03:332, 363, 395, 396, 406,
          </note>
          <note>
            410, 411 och 414
          </note>
          <note>
            Till riksdagen
          </note>
          <note>
            Interpellation 2002/03:332 om fåmansbolagsbeskattning av Anna
            Grönlund (fp)
          </note>
          <note>
            Interpellation 2002/03:363 om offentlig upphandling av Fredrik
            Reinfeldt (m)
          </note>
          <note>
            Interpellation 2002/03:395 om rättvisan i kapitalbeskattningen
            av Gunnar Andrén (fp)
          </note>
          <note>
            Interpellation 2002/03:396 om skattefelet i vissa branscher av
            Gunnar Andrén (fp)
          </note>
          <note>
            Interpellation 2002/03:406 om effektiva åtgärder mot svart städning
            av Anna Grönlund (fp)
          </note>
          <note>
            Interpellation 2002/03:410 om arvsskatt mellan makar av Anne-Marie
            Ekström (fp)
          </note>
          <note>
            Interpellation 2002/03:411 om förmögenhetsskatten som skattebas
            av Gunnar Andrén (fp)
          </note>
          <note>
            Interpellation 2002/03:414 om statsfinansiella effekter av biltullar
            av Gunnar Andrén (fp)
          </note>
          <note>
            Interpellationerna kommer att besvaras den 2 juni
          </note>
          <note>
            2003.
          </note>
          <note>
            Orsaken är utlandsresa, andra externa engagemang samt brist på
            tid i kammaren för interpellationssvar.
          </note>
          <note>
            Stockholm den 23 maj 2003
          </note>
          <note>
            Finansdepartementet
          </note>
          <note>
            Bosse Ringholm
          </note>
          <note>
            Interpellation 2002/03:354
          </note>
          <note>
            Till riksdagen
          </note>
          <note>
            Interpellation 2002/03:354 av Camilla Sköld Jansson om yttrandefriheten
            i arbetslivet
          </note>
          <note>
            Interpellationen kommer att besvaras den 27 maj
          </note>
          <note>
            2003.
          </note>
          <note>
            Skälet till dröjsmålet är att interpellationsstunden den 26 maj
            redan är fulltecknad.
          </note>
          <note>
            Stockholm den 22 maj 2003
          </note>
          <note>
            Justitiedepartementet
          </note>
          <note>
            Thomas Bodström
          </note>
          <note>
            5 § Svar på interpellation 2002/03:316 om import av sockerhaltiga
            drycker
          </note>
          <note type="speaker">
            Anf. 1 Näringsminister LEIF PAG-ROTSKY (s):
          </note>
          <note>
            Herr talman! Anne-Marie Pålsson har frågat jordbruksministern
            vad regeringen gör för att rätta till den konkurrenssnedvridning
            som dagens EES-avtal med
          </note>
          <note>
            Norge innebär för den svenska livsmedelsindustrin.
          </note>
          <note>
            Eftersom denna fråga sorterar under mig i regeringen har interpellationen
            överlämnats till mig.
          </note>
          <note>
            Dagens konkurrenssnedvridningar på livsmedelsområdet mellan Norge
            och Sverige har sin upprinnelse i en principöverenskommelse från
            1992 mellan dåvarande EG och Norge om att fördjupa och bredda
            handelsutbytet med bearbetade jordbruksprodukter, det som kom
            att kallas Protokoll 3. Norge uppnådde då särskilt skydd mot vissa
            varor. För just läskedrycker blev situationen särskilt olycklig
            till följd av en lucka i avtalet som medför att EU inte kan kompensera
            sig för de upptrissade sockerpriserna som jordbrukspolitiken medför
            inom unionen. Inte bara
          </note>
          <note>
            Sverige drabbas av denna typ av snedvridning; andra medlemsstater
            i EU har liknande problem med till exempel Schweiz.
          </note>
          <note>
            Jag håller med Anne-Marie Pålsson om att denna lucka i avtalet
            har skapat en orättvis konkurrenssituation för svenska läskproducenter.
            Utan tvekan gjorde kommissionen och dåvarande EG ett misstag när
            de gick med på ett så uppenbart ofördelaktigt avtal.
          </note>
          <note>
            Regeringen har därför arbetat målmedvetet sedan
          </note>
          <note>
            Sverige blev medlem i EU för att få till stånd en förändring
            av denna situation. Vi har kontinuerligt drivit att protokollet
            måste ses över. Det gäller inte bara läskedrycker, även om avtalets
            brister är särskilt uppenbara på det området. Vi menar att protokollet
            i stort inte svarar mot svenska intressen. Norge är mycket viktigt
            för svensk livsmedelsexport. Men många svenska exportörer hindras
            från att komma in på den norska marknaden.
          </note>
          <note>
            De flesta EU-länder har inga större intressen i
          </note>
          <note>
            Norge och har ibland svårt att förstå vårt starka engagemang
            i den här frågan. Vissa länder är dessutom rädda för att en omförhandling
            ska leda till att EU
          </note>
          <note>
            måste öka sin import av bearbetade jordbruksvaror.
          </note>
          <note>
            Flertalet varor under Protokoll 3 anses som känsliga produkter.
          </note>
          <note>
            Sverige måste alltså mer eller mindre på egen hand dra både Norge
            och många tveksamma EU-
          </note>
          <note>
            länder, för att inte tala om kommissionen, in i nya överläggningar.
          </note>
          <note>
            Enträget arbete har emellertid medfört att vi kunnat skörda vissa
            framgångar. Under det svenska ordförandeskapet lyckades vi till
            exempel få igenom en principöverenskommelse mellan EU och Norge
            om att allt industriskydd ska avskaffas för samtliga varor under
            Protokoll 3.
          </note>
          <note>
            Detta var ett väsentligt steg i rätt riktning för Sverige.
          </note>
          <note>
            Hittills har dock Norge inte velat leva upp till principöverenskommelsen.
            Än mer oroväckande är att Norge visar tendenser till att vilja
            helt komma ifrån den målsättning som vi gemensamt har slagit fast.
            Det är både anmärkningsvärt och beklagligt.
          </note>
          <note>
            På senare tid har nya förhandlingar mellan kommissionen och Norge
            om Protokoll 3inletts. Sverige kan inte godta ett resultat som
            markant avviker från de mål som Norge och EU gemensamt kommit
            överens om tidigare. Det gäller inte minst läskedrycker som så
            uppenbart missgynnas av det nuvarande systemet. Från svensk sida
            arbetar vi därför intensivt för övertyga kommissionen och så många
            medlemsstater som möjligt om betydelsen av en ambitiös överenskommelse
            med Norge.
          </note>
          <note>
            Att förändra villkoren i Protokoll 3 är således högt prioriterat
            för Sverige.
          </note>
          <note>
            Samtidigt är det viktigt att hålla i minnet vad orsaken är till
            den konkurrenssnedvridning som så uppenbart skadar svensk export
            i det här fallet. Omförhandlingar av Protokoll 3 är symtombehandling.
          </note>
          <note>
            Sjukdomen heter EU:s gemensamma jordbrukspolitik.
          </note>
          <note>
            Grundproblemet för svenska läskproducenter är att EU:s jordbrukspolitik
            skapar onaturligt höga sockerpriser med omfattande välfärdsförluster
            som följd.
          </note>
          <note>
            Regeringen vill därför få till stånd en reformering av jordbrukspolitiken,
            där sockerregleringen ingår. Förslag från kommissionen om förändringar
            i sockerregleringen ska presenteras i år. Vi kommer att agera
            för att EU:s prisnivå ska anpassas till världsmarknaden. Då skulle
            också svenska läskproducenter kunna konkurrera på lika villkor
            med Norge.
          </note>
          <note type="speaker">
            Anf. 2 ANNE-MARIE PÅLSSON (m):
          </note>
          <note>
            Herr talman! Jag tackar statsrådet för svaret jag fick. Det är
            väldigt trevligt att statsrådet också tillstår att misstag har
            begåtts. Jag ställde två frågor. Vad har man gjort? Vad ämnar
            man göra för att rätta till de här problemen? Jag är inte riktigt
            nöjd med de svar jag fick. Jag anser egentligen inte att jag fick
            något svar alls på någon av dessa frågor. Jag fick däremot en
            redovisning över sakernas tillstånd. Men dem kände jag ju till
            sedan tidigare, annars hade jag inte ställt den här interpellationen.
          </note>
          <note>
            Man erkänner att det har varit svårt att nå en överenskommelse
            i förhandlingarna. Vissa framsteg har gjorts, men de verkar vara
            klena.
          </note>
          <note>
            Den information jag fått från Bryggeriföreningen tyder dock på
            att man kanske inte har varit så ambitiös i den här fråga. Man
            har inte gripit de möjligheter som har funnits och givits heller.
            Det står i svaret att de problem vi har med Norge är likartade
            med de problem som andra länder har med Schweiz. Men såvitt jag
            kan förstå var detta en sak som gällde förr.
          </note>
          <note>
            Den gäller inte nu. Man har nått en överenskommelse med Schweiz.
            När man nådde denna överenskommelse med Schweiz fanns också en
            möjlighet att nå en liknande överenskommelse med Norge. Sverige
            avböjde dock att träffa en sådan eftersom man kritiserade den
            typen av överenskommelse. Det är egentligen ganska intressant
            att fråga sig varför man avböjde den möjlighet som gavs för cirka
            två år sedan.
          </note>
          <note>
            Det andra argumentet man kan fundera lite grann på är att det
            sägs att man har arbetat målmedvetet och enträget med de här frågorna.
            Såvitt jag kan förstå har den här frågan varit aktuell under åtminstone
            fyra års tid, och det ter sig ganska egendomligt att man har varit
            så olycksam i sitt arbete att man inte kommit längre. Såvitt jag
            kan förstå har man inte alls kommit framåt i frågan.
          </note>
          <note>
            Min tredje synpunkt i den här frågan gäller att
          </note>
          <note>
            Norge tycks vara en sällsynt hård förhandlingspartner. Möjligtvis
            kan jag förstå varför statsrådet i stället riktar blickarna mot
            EU:s jordbrukspolitik. Det är kanske enklare att ändra på den
            än att ändra Norges position i den här frågan. Jag misstänker
            ändå att det är lättare att ändra Norges ståndpunkt än att försöka
            ändra EU:s jordbrukspolitik. Det gäller åtminstone efter det som
            jag fick uppleva när jag i går var nere i
          </note>
          <note>
            Bryssel och hörde de franska brandtalen över jordbrukspolitiken,
            herr talman. De talen var eldfängda.
          </note>
          <note>
            Samtidigt som man låter norrmännen leva vidare med att producera
            läskedrycker under så gynnsamma förutsättningar, framför allt
            när det gäller att sälja dem till Sverige, utnyttjar man från
            svensk sida inte de möjligheter som finns att göra det en smula
            besvärligare för norrmännen i det här avseendet. Man har från
            Bryggeriföreningen pekat på att norrmännen till exempel på ett
            generöst sätt fått ta del av det svenska systemet för returflaskor,
            vilket ytterligare underlättar för de norska producenterna att
            komma in på den svenska marknaden.
          </note>
          <note>
            Jag kan förstå att man från svensk sida vill skapa rimliga konkurrensförutsättningar
            och inte vill utestänga en rad producenter, men i det här fallet
            har man utestängt de svenska producenterna för att kunna agera
            på ett konkurrensmässigt neutralt sätt i förhållande till norrmännen.
          </note>
          <note>
            Bryggeribranschen är visserligen inte någon särskilt stor bransch.
            Den har inte heller någon särskilt hög "hippfaktor". Den kan inte
            jämföras med den gamla IT-branschen, som solochvårade större delen
            av den svenska allmänheten. Men bryggeribranschen sysselsätter
            ändå ungefär 5 000 personer och levererar in rätt många skattekronor
            till den svenska staten, vilket kan behövas i nuvarande läge.
            Vill man skapa ett gott företagsklimat i Sverige måste detta gälla
            även för de små och medelstora företagen. Vill man vara aktsam
            om den svenska skattebasen måste man också se till att inte i
            onödan slå undan benen för en bransch som skulle kunna fungera
            bättre.
          </note>
          <note type="speaker">
            Anf. 3 Näringsminister LEIF PAG-ROTSKY (s):
          </note>
          <note>
            Herr talman! Det gör mig ont att säga det, men något mer oinitierat
            än den här interpellationen har jag inte stött på på lång tid.
            Alla som följer de här frågorna med minsta engagemang vet att
            detta är en angelägenhet som det har lagts ned mycket arbete på.
          </note>
          <note>
            Fråga kommissionärerna i Bryssel, flera i följd! Eller fråga
            norrmännen! Att påstå att ingenting har gjorts, som Anne-Marie
            Pålsson skriver i interpellationen och upprepar här, är extremt
            okunnigt.
          </note>
          <note>
            Anne-Marie Pålsson säger att det här är en fråga som har varit
            aktuell i fyra års tid. Jag kan berätta att detta var en stor
            fråga redan under min företrädares tid som handelsminister.
          </note>
          <note>
            (TALMANNEN: Ja, det minns jag.)
          </note>
          <note>
            Den ton som används är sådan att regeringen
          </note>
          <note>
            "tillstår" att det har begåtts misstag. Det misstag som har begåtts
            skedde i EES-avtalet mellan några av de dåvarande EFTA-länderna
            och EG. När Sverige blev medlem i EG 1995 bytte vi sida vid bordet,
            och i den anpassning som då skedde glömde de dåvarande svenska
            förhandlarna bort den här frågan. Sedan dess har vi kämpat för
            att återställa det misstag som Anne-
          </note>
          <note>
            Marie Pålssons partikamrater begick i det förhandlingsarbetet.
          </note>
          <note>
            Vi har åstadkommit en principöverenskommelse med den norska regeringen.
            Den nuvarande norska regeringen låtsas inte om den, springer ifrån
            den och beter sig som att det avtal som träffats inte är någonting
            värt. Jag beklagar det. Jag är inte van vid att bland nordiska
            bröder bli behandlad som om avtal inte är till för att hållas
            utan bara är till för att köpa tid och sedan glömmas bort, men
            så ser det ut att vara i det fall som vi pratar om nu.
          </note>
          <note>
            Anne-Marie Pålsson avslöjar väldigt goda förbindelser med bryggeribranschen
            - jag förmodar att det inte är pilsnern utan läsken som det här
            gäller - och anger den som källa för de olika argument som här
            kommer fram. Jag ska då berätta för Anne-Marie
          </note>
          <note>
            Pålsson att den norska läskens marknadsandel i Sverige är 2 %.
            Bryggeribranschen har varnat för att den helt skulle slås ut och
            att all läskproduktion i Sverige skulle upphöra därför att det
            norska sockerpriset totalt skulle förändra marknadsbilden.
          </note>
          <note>
            Det är risk att den norska marknadsandelen ökar, men än så länge
            är den norska andelen 2 %. Det viktiga är dock att den stora prisskillnaden
            inte finns mellan läskedrycker med norskt socker och andra läskedrycker,
            utan den stora boven i prisdramat vad gäller Coca-Cola, Fanta
            och sådana läskedrycker i
          </note>
          <note>
            Sverige är skillnaden mellan Sverige och övriga EU-
          </note>
          <note>
            länder. Övriga EU-länder har samma sockerpriser som Sverige.
          </note>
          <note>
            Jag skulle därför vilja råda Anne-Marie Pålsson att ställa sin
            fråga till kompisarna i bryggeribranschen. Varför är en flaska
            Fanta eller Coca-Cola dubbelt så dyr i Sverige som i Spanien,
            som har samma sockerpriser? Varför är den 50 % dyrare i
          </note>
          <note>
            Sverige än i Holland, där man har samma sockerpris och samma
            jordbrukspolitik?
          </note>
          <note>
            Jag tycker alltså att både Anne-Marie Pålsson och bryggeribranschen
            har en hemläxa att göra innan man säger att det är regeringen
            som ska fixa det här. Vi har ansträngt oss energiskt. Vi är ensamma
            i EU.
          </note>
          <note>
            Ingen annan är särskilt engagerad. Kommissionen tycker att det
            här är stökigt i förhållande till alla andra frågor, och vi har
            fått gå fram ganska mycket på egen hand. Jag är optimistisk om
            att det ska bli resultat, men tyvärr dröjer det länge när man
            är liten i EU.
          </note>
          <note type="speaker">
            Anf. 4 ANNE-MARIE PÅLSSON (m):
          </note>
          <note>
            Herr talman! Det var en oinitierad interpellation, men samtidigt
            tillstår ju statsrådet att jag hade rätt.
          </note>
          <note>
            Det är lite svårt att förstå att interpellationen skulle vara
            oinitierad samtidigt som jag har rätt i min kritik.
          </note>
          <note>
            Vad som är principiellt intressant i den här frågan är under
            vilka betingelser företag ska kunna verka.
          </note>
          <note>
            Jag tycker att det är viktigt att konkurrenssituationen ska vara
            sådan att strukturen är rättvis för alla de företag som verkar.
            Jag tror också att man från regeringens sida delar den uppfattningen.
            Just genom att man har neutrala konkurrensförutsättningar skapar
            man ett livaktigt och gott företagsklimat.
          </note>
          <note>
            Det är uppenbart att man i den här frågan gjorde ett misstag.
            Vem som gjorde misstaget är i det här sammanhanget ganska ointressant,
            för misstag begås.
          </note>
          <note>
            Det tillstår också statsrådet här. Det gäller att försöka rätta
            till misstaget så fort som möjligt. Det gavs för några år sedan
            en möjlighet att komma fram till en kompromiss, men den möjligheten
            tog regeringen inte till vara.
          </note>
          <note>
            Kommissionären själv, Lipponen, påpekade i ett brev: The Swedish
            government criticized the compromise. Regeringen ville alltså
            inte gå med på kompromissen. Genom detta har den här frågan förlängts,
            och det finns fortfarande inte någon lösning på den.
          </note>
          <note>
            Den fråga som kvarstår för mig är följande: Vad ämnar man göra
            framöver för att så fort som möjligt nå en acceptabel lösning
            på frågan? Det gäller en liten bransch vilken som sagt kanske
            inte har samma makroekonomiska betydelse som elektronik branschen
            eller IT-branschen har.
          </note>
          <note>
            Diskussionen om varför priset på Fanta och Coca-
          </note>
          <note>
            Cola är högre i Sverige än i Spanien tror jag att vi ska ta upp
            vid någon annan tidpunkt. Jag tror dock att det hänger samman
            med sådana saker som befolkningsgleshet, transportkostnader, skatter
            och liknande. Min interpellation handlade dock inte om det utan
            konkret om vilka åtgärder man har vidtagit och vad man ämnar göra
            framöver för att så snart som möjligt finna en lösning. Jag anser
            att jag fortfarande inte har fått ett ordentligt besked om något
            som tyder på att man har ett vettigt svar på de här båda frågorna.
          </note>
          <note type="speaker">
            Anf. 5 Näringsminister LEIF PAG-ROTSKY (s):
          </note>
          <note>
            Herr talman! Det är för mig en fullständig nyhet att Paavo Lipponen
            har varit med om att förhandla den frågan. Det har jag aldrig
            hört talas om förut. Det är möjligt att jag är okunnig, men för
            mig var det en total nyhet. Att han hade haft kompromissförslag
            och möjligheter att ge bud på det här området är en total överraskning
            för mig. Han har aldrig framfört det till mig, trots att han har
            haft många möjligheter att göra det under hand.
          </note>
          <note>
            Vad gäller innehållet i interpellationen har jag bara läst rubriken,
            av vilken det framgår att det är en interpellation om import av
            sockerhaltiga drycker.
          </note>
          <note>
            Jag undrar då varför importen från Norge, som har
          </note>
          <note>
            2 % av marknaden, är ett så stort problem, om priset på dessa
            drycker i Sverige är dubbelt så högt som priset i andra EU-länder,
            där vi inte har några tullar och andra hinder för vår import.
          </note>
          <note>
            Jag tycker att det är bryggeribranschen som bör svara på frågan:
            Varför är Sveriges barnfamiljer tvungna att betala så exceptionellt
            mycket högre priser för sin Coca-Cola, sin Fanta och vad det nu
            heter än vad barnfamiljer i andra länder betalar? Vad är det som
            gör att de kan segmentera marknaden så kraftigt? Om priset nu
            är dubbelt så högt som i Spanien är det uppenbart att den ganska
            lilla prisskillnad som vi har mot Norge inte har slagit igenom
            så kraftigt som också jag hade trott.
          </note>
          <note>
            Vi jobbar fortfarande med att förmå Norge att genomföra det som
            vi kom överens om 2001, nämligen att avskaffa tullarna på den
            del av varorna som är industriell förädling och behålla det gamla
            skyddet för den del av livsmedel som är jordbruksvaror. I så fall
            får vi också en utjämning av den norska exporten av sockerhaltiga
            varor till Sverige.
          </note>
          <note>
            Vi har en tidsgräns utsatt: Det som vi kom överens om ska träda
            i kraft den 1 juli nästa år.
          </note>
          <note>
            Jag talade med kommissionären i Bryssel så sent som i förra veckan
            för att skynda på hans arbete, att få ett genomförande av denna
            principöverenskommelse och förmå Norge att också i handling och
            i vardagen genomföra det som de i princip har lovat.
          </note>
          <note>
            Jag tror att de förhandlingarna kommer att återupptas ganska
            snart. När det kan bli resultat vill jag vänta med att säga tills
            jag har bättre grund för det.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellationerna 2002/03:325 och
          </note>
          <note>
            337 om kvinnors företagande
          </note>
          <note type="speaker">
            Anf. 6 Näringsminister LEIF PAG-ROTSKY (s):
          </note>
          <note>
            Herr talman! Åsa Torstensson och Tobias Krantz har frågat mig
            vad regeringen avser att göra för att förbättra villkoren för
            kvinnors företagande i välfärdssektorn. Åsa Torstensson har dessutom
            frågat mig vad som hittills kommit fram i samtalen mellan
          </note>
          <note>
            Näringsdepartementet och näringslivet gällande åtgärder för att
            öka andelen kvinnor på ledande poster liksom vad regeringen gör
            för att öka kvinnors företagande.
          </note>
          <note>
            Åsa Torstenssons frågor är ställda till Margareta
          </note>
          <note>
            Winberg. Som arbetet är fördelat i regeringen är det jag som
            ansvarar för de frågor som tas upp.
          </note>
          <note>
            När det gäller överläggningarna mellan regeringen och näringslivet
            har samtal inletts med näringslivet, arbetsmarknadens parter och
            ett antal så kallade förändringsaktörer. Avsikten är att få fram
            förslag till åtgärder som syftar till att snabba upp processen
            mot en jämnare könsfördelning på ledande poster i näringslivet.
            Deltagarna har inbjudits att lämna skriftliga åtgärdsförslag.
            De skriftliga förslagen kommer till sommaren att sändas på remiss
            tillsammans med utredningen Mansdominans i förändring, som överlämnades
            till regeringen i mars i år. Regeringen kommer efter remissrundan
            att ta ställning till vilka åtgärder som bör vidtas.
          </note>
          <note>
            Jag vill också i det här sammanhanget nämna att regeringen under
            2003 bedriver projektet Jämnt på toppen, som syftar till att påverka
            attityder och öka kunskaperna om kvinnor och män, makt och ledarskap
            för att påskynda arbetet med att få en jämnare könsfördelning
            i näringslivet. Inom ramen för projektet erbjuds alla länsstyrelser
            att anordna seminarier för det lokala näringslivet. Seminarierna
            ger också tillfälle till erfarenhetsutbyten mellan företag i länen.
          </note>
          <note>
            När det gäller frågan om svårigheter att starta företag inom
            hälso- och sjukvården kan konstateras att området för offentliga
            tjänster har genomgått en stark förnyelse under det senaste decenniet.
            Kommuner och landsting prövar och etablerar fortlöpande nya styrformer
            och alternativa driftsformer. Hinder i lagstiftningen har vidare
            successivt undanröjts. Den andel av vården som utförs av privata
            vårdgivare har ökat starkt under 1990-talet, från några få procent
            till
          </note>
          <note>
            9,1 % av landstingens kostnader år 2000. Den ökade mångfalden
            av vårdgivare återfinns framför allt inom primärvården.
          </note>
          <note>
            Regeringen anser att det är angeläget att denna utveckling drivs
            vidare. Det är emellertid regeringens uppfattning att systemet
            för ökat inslag av konkurrens i vård, skola och omsorg måste vara
            förenligt med principerna om att sådan verksamhet ska vara demokratiskt
            styrd, gemensamt finansierad och tillgänglig på lika villkor.
            Dessutom är det väsentligt att verksamheten ska uppfylla höga
            krav på kvalitet. Jag vill peka på att det i stor utsträckning
            är på kommunerna och landstingen som ansvaret vilar för att öka
            inslaget av alternativa driftsformer inom de offentligfinansierade
            områdena.
          </note>
          <note>
            Jag kan glädjande nog konstatera att kvinnors andel av nyföretagarna
            nästan fördubblats under 1990-
          </note>
          <note>
            talet. Däremot utgör kvinnor än så länge bara 25 % av landets
            företagare. För att främja kvinnors och invandrares företagande
            har regeringen anslagit
          </note>
          <note>
            42 miljoner kronor för åren 2002-2004 varav den största delen
            går till åtgärder för att öka kvinnors företagande. Insatser görs
            bland annat för att integrera affärsrådgivning och kunskaper om
            kvinnors företagande bland etablerade rådgivningsaktörer. Dessutom
            sker samverkan med organisationer och företagare för att sprida
            kunskap och förebilder kring kvinnors entreprenörskap. Regionala
            och lokala resurscenter är ett viktigt komplement till affärsrådgivare
            för kvinnor. Verksamheten syftar till att utveckla och öka kunskaperna
            om kvinnors företagande och bedriva utvecklingsprojekt.
          </note>
          <note>
            Det övergripande målet för svensk jämställdhetspolitik är att
            kvinnor och män ska ha samma möjligheter, rättigheter och skyldigheter
            inom alla väsentliga områden i livet. Det är självklart att hälften
            av
          </note>
          <note>
            Sveriges företagare borde vara kvinnor. Målet är också att vi
            får en jämnare balans mellan könen på ledande poster i näringslivet.
            De åtgärder som jag har redovisat syftar till att uppnå detta.
          </note>
          <note type="speaker">
            Anf. 7 TOBIAS KRANTZ (fp):
          </note>
          <note>
            Herr talman! Jag ber att få tacka näringsministern för svaret
            på min interpellation.
          </note>
          <note>
            Näringsministern tecknar en väldigt positiv bild av villkoren
            för kvinnors företagande. Till viss del är den bilden sann. Precis
            som näringsministern säger, och som jag konstaterar i min interpellation,
            har andelen kvinnliga nyföretagare ökat med 40-50 % under ett
            decennium. Det finns en väldigt stor kraft i det kvinnliga nyföretagandet.
            Det tror jag att vi kan vara överens om.
          </note>
          <note>
            Samtidigt finns det en hel del problem och hinder för kvinnors
            företagande, inte minst inom välfärdssektorn. Vi minns exempelvis
            för ett antal år sedan en sjuksköterska i Östergötland som ville
            starta eget men som inte fick möjlighet att göra det på grund
            av att hon inte fick F-skattsedel. Hennes marknadsmöjligheter
            ansågs vara så små att man sade att det inte fanns några förutsättningar
            för henne att starta företag och att hon inte fick någon F-skattsedel.
            Hennes kontakt med det svenska samhället var att hennes ansträngningar
            för att starta ett företag inte var välkomna. Det är en typ av
            hinder som finns i kvinnors företagande i dag.
          </note>
          <note>
            Det finns också ett väldigt stort motstånd runtom i landets landsting
            och kommuner mot att ha ökade entreprenadupphandlingar och ökat
            privat företagande i välfärdssektorn.
          </note>
          <note>
            Näringsministern pekar på att andelen sjukvård som i dag utförs
            av privata entreprenörer har ökat till runt 10 %. Det är naturligtvis
            riktigt. Samtidigt leder det till att det blir en rätt liten marknad
            för dem som vill driva privata företag inom välfärdssektorn. Skillnaden
            mellan olika län, landsting och kommuner är också betydande. I
            mitt hemlän Jönköpings län utförs bara 1,3 % av länssjukvården
            av privata entreprenörer, medan det i Stockholms län är 14,5 %.
            Det finns alltså stora skillnader i landet.
          </note>
          <note>
            En sak som är viktig är vilka politiska attityder vi har. Där
            ligger också en typ av hinder som är viktiga att komma ihåg i
            sammanhanget. Jag brukar ta ett exempel.
          </note>
          <note>
            Jag, näringsministern, talmannen och Åsa Torstensson kanske skulle
            tycka att det var trevligt att gå ut på kvällen och äta en bit
            och dricka ett glas vin. Vi går till krogen, och vi stöter på
            krogägaren, som oftast är en man. Vi tycker inte att det är speciellt
            konstigt att den här mannen får tjäna pengar på att vi äter och
            dricker gott där, utan vi ser det alla som naturligt.
          </note>
          <note>
            Om vi däremot skulle äta och dricka så mycket att vi måste uppsöka
            sjukvård, herr talman, och möter en kvinna - det är många kvinnor
            som jobbar i vården -
          </note>
          <note>
            säger den rådande samhällsinställningen att den kvinnan inte
            får tjäna pengar på att vi ska bli friska.
          </note>
          <note>
            Där finns ett grundläggande problem i synen på företagande. Traditionellt
            manligt företagande innebär att man tjänar pengar. Men kvinnor
            får inte tjäna pengar på de områden där kvinnor har valt att arbeta.
          </note>
          <note>
            Det är en mentalitet som jag tror vi måste försöka komma till
            rätta med.
          </note>
          <note>
            Jag hade förmånen att ha en interpellationsdebatt med näringsministerns
            kollega Margareta Winberg för några månader sedan om just jämställdheten
            inom landstinget. Vi hade en mycket intressant diskussion om ifall
            man har rätt att göra vinst på sådant som handlar om vård, skola
            och omsorg. Vice statsministern uttryckte en väldigt stor skepticism
            mot att man skulle ha möjlighet att tjäna pengar på att bedriva
            vård, att kunna göra sig en liten slant på det.
          </note>
          <note>
            Jag menar att det är extra viktigt att man inom områden som är
            så viktiga för oss som skola, vård och omsorg har möjlighet att
            tjäna pengar. Det är egentligen mycket viktigare att vi får bra
            sjukvård när vi blir sjuka än att de personer som ser till att
            vi blir sjuka får tjäna pengar.
          </note>
          <note>
            Jag vill fråga vad som är regeringens samlade position i frågan.
            Är det okej och bra att företag får bedrivas inom välfärdssektorn
            och att de företagen också får göra vinst, eller är det inte okej?
          </note>
          <note>
            Till sist: Vad gör regeringen mer konkret, bortsett från att
            ge mer pengar till ett antal olika utvecklingsprojekt?
          </note>
          <note type="speaker">
            Anf. 8 ÅSA TORSTENSSON (c):
          </note>
          <note>
            Herr talman! Jag ska också börja med att tacka näringsministern
            för svaret på min interpellation. Att jag ställde den till jämställdhetsminister
            Margareta Winberg har att göra med att jämställdhetsministern
            förde en debatt om de ledande posterna i näringslivet. Hon deltog
            därmed i en diskussion om kvotering eller ej till ledande poster
            inom näringslivet men tog själv inte någon diskussion om vad man
            kunde ta ansvar för inom sitt eget hägn. Därmed vill jag också
            betona att jag tackar för att näringsministern svarade på mina
            frågor.
          </note>
          <note>
            Det visar sig också att problemet är att man från regeringens
            sida faktiskt inte tar sig an de möjligheter och styrmedel man
            direkt förfogar över. På så sätt kan man ju förändra synen på
            vem som kan driva företag och därmed också indirekt på vem som
            i slutändan sitter med vid styrelsebordet, med klubban i handen.
          </note>
          <note>
            Regeringen väljer med sitt angreppssätt att diskutera de ledande
            posterna att lägga ansvaret någon annanstans. Jag ska bekräfta
            att jag tycker att diskussionen har varit bra eftersom den har
            förändrats. Man har också sett förändringar inom styrelserna.
            Den delen har varit bra. Men det krävs också att vi tar ansvar
            utifrån vad man från offentlig sida, från riksdag och regering,
            kan förändra i regelsystemen så att kvinnan kan träda in och bli
            den aktiva företagaren.
          </note>
          <note>
            Ministern berör inte det grundproblemet. Det är en brist i svaret.
          </note>
          <note>
            Ett generellt företagarklimat har inte direkt med kön att göra.
            Men om man sammanför ett manligt dominerat område med ett regelverk
            och en kultur som utgår från en man i 55-årsåldern med pengar
            på banken blir det fyrdubbelt tufft om man också har ett regelsystem
            som arbetar emot en. Det berör också näringsministern i sitt svar.
            Därför måste man komma med konkreta förslag som går ut på att
            ändra på gamla system. Det handlar om trygghetssystemen.
          </note>
          <note>
            Man måste också som företagare ha ett trygghetssystem som är
            likvärdigt det för anställda. Man måste kunna vara företagare
            inom nya områden. Det handlar också om att kunna erhålla F-skattsedel
            utifrån sina erfarenheter av anställning inom offentlig sektor.
          </note>
          <note>
            Jämställdhetsarbete är mer än kvotering. Vi vet att det handlar
            om att förändra normer och strukturer i samhället. Kvotering är
            i det sammanhanget ett otroligt trubbigt system. Ministern berör
            inte heller kvotering. Att jag ändå betonar det beror på att jämställdhetsministern
            ofta använder argumentet om kvoteringssystem.
          </note>
          <note>
            Det finns uppenbara områden i politiken där man på ett enkelt
            sätt skulle kunna bidra till att bryta upp sociala konstruktioner
            som berör det manliga och det kvinnliga genom att man slår hål
            på en del av maktstrukturerna. Därmed kan man också släppa fram
            kvinnor för att de ska kunna bli företagare. En sådan del är hälso-
            och sjukvården, där kvinnorna är fler än männen. Här borde man,
            precis som Tobias Krantz har sagt, kunna ge möjlighet för sjuksköterskor
            att erhålla en F-skattsedel likaväl som våra läkare erhåller F-skattsedel.
            För det kan väl inte vara regeringens uppfattning att sjuksköterskor
            har sämre förutsättningar att starta eget än andra grupper där
            männen är mer dominerande?
          </note>
          <note>
            Min följdfråga är: Vad tänker ministern göra konkret när det
            gäller de lagstiftningar som ministern har möjlighet och ansvar
            för att förändra?
          </note>
          <note type="speaker">
            Anf. 9 Näringsminister LEIF PAG-ROTSKY (s):
          </note>
          <note>
            Herr talman! Jag noterar att vi var lite mer överens än vi brukar
            vara när vi diskuterar. Det var en trivsammare ton och inte så
            stort avstånd mellan oss.
          </note>
          <note>
            Även jag sade i mitt svar att jag tycker att det är bra att vi
            har fler nya verksamhetsformer och att vi experimenterar med nya
            sätt att bedriva verksamhet också när det gäller sjukvård, skola
            och barnomsorg.
          </note>
          <note>
            Det är bra att den utvecklingen har kommit till stånd under senare
            år. Min infallsvinkel är dock barnens, de sjukas och de äldres
            behov av bra vård. Jag tror att experimenterande på det området
            kan vara bra, därför att det kan komma fram nya sätt att bedriva
            arbetet.
          </note>
          <note>
            De kan vara både effektivare, billigare och bättre för den enskilde.
            Men jag värjer mig mot ett perspektiv där det ska vara en allmän
            rättighet för näringsidkare att ägna sig åt vad som helst i den
            branschen. Jag påstår inte att det är vad ni säger. Jag bara redovisar
            min syn. Jag vill upplysa protokollsläsarna om att jag avläste
            ett förvånat kroppsspråk.
          </note>
          <note>
            Jag tycker för min del att det har varit lite för mycket av att
            det är näringsidkarens rätt att själv bestämma vad han ska driva
            för näring. Det jag har sett på TV under senare tid om missförhållanden
            inom skolan ger i alla fall mig bilden att samhällets skyldighet
            att se till kvaliteten på de tjänster som bedrivs inte har stått
            i paritet med samhällets service till dem som vill driva näring
            som har hjälpt våra barn och andra. Jag beklagar det, och jag
            är säker på att det nu kommer att bli en bättring. Det är, som
            sagt, de offentliga tjänsternas mottagare som ska stå i centrum
            för verksamheterna.
          </note>
          <note>
            Vi diskuterar här kvinnors företagande. Hela diskussionen utgår
            från ett könsperspektiv - att kvinnor arbetar i offentlig verksamhet
            och för att få fler kvinnliga företagare måste vi ha mer konkurrens
            från privata alternativ i den offentliga verksamheten. Jag tycker
            att det är ett för snävt synsätt.
          </note>
          <note>
            Jag skulle vilja fråga Åsa Torstensson som ju har goda kontakter
            i jordbrukets folkrörelser: Kunde vi inte gemensamt arbeta för
            att få fler kvinnor som företagare i jordbruket? Vi vet båda vilket
            tungt lass kvinnorna drar i jordbruksföretagen och hur omöjligt
            det skulle vara för de allra flesta jordbruksföretag att driva
            sin verksamhet om inte kvinnorna i hushållet gjorde en full insats.
            Men varför är det då så väldigt få kvinnor som är företagare inom
            jordbruket? Där tycker jag att vi gemensamt skulle kunna föra
            en diskussion om framsteg för jämställdheten.
          </note>
          <note>
            Till sist vill jag tala om effektivisering och ekonomi i vården.
            Konkurrensutsättning och de privata krafternas vinstintresse ska
            plötsligt göra att allting blir bättre och effektivare. Det är
            det mantra som vi har hört, i första hand från ett parti som inte
            deltar i debatten här, som har varit väldigt livaktigt under senare
            år. Ett ledande finanslandstingsråd i Stockholms läns landsting
            har gett en avskedsintervju. Där berättar han hur det blev med
            konkurrensutsättningen, effekterna på vitaliteten och besparingarna.
            Han sade så här: Konkurrensutsättningen, där bolag skulle konkurrera
            om vem som kunde driva vården effektivt och billigt, gav inte
            något resultat.
          </note>
          <note type="speaker">
            Anf. 10 TOBIAS KRANTZ (fp):
          </note>
          <note>
            Herr talman! Nu ska vi se om mitt andra och avslutande inlägg,
            med den korta talartid jag har, kan ge något resultat.
          </note>
          <note>
            Jag tycker att frågan om mentaliteten och vilka politiska signaler
            som vi sänder är rätt viktig. Det har under ett antal år spridit
            sig en vrångbild av företagare inom välfärdssektorn. Jag tycker
            inte att näringsministern var så grov i munnen, om uttrycket tillåts,
            i just den här debatten. Men av många politiker har det sänts
            en vrångbild av hur företagandet inom välfärdssektorn ser ut.
            Människor som har drivit företag, de få som jag känner, har betraktats
            som skrupulösa som enbart vill tjäna pengar och profitera på människors
            olycka. De människor som jag har träffat och som driver företag
            inom skola, vård och omsorg är inte människor som har skrupulösa
            intentioner utan människor som faktiskt drivs av idé och som vill
            göra någonting av sin kraft och sina idéer.
          </note>
          <note>
            Den statistik som finns från Institutet för tillväxtpolitiska
            studier visar också att huvuddelen av dem som startar företag
            inom välfärdssektorn gör det av helt andra skäl än för att tjäna
            pengar. 31 % gör det därför att de vill förverkliga sina idéer,
            26 % gör det därför att de vill arbeta självständigt, endast 10
            % vill gör det därför att de vill tjäna pengar. Det är viktigt
            att vi skickar den signalen från den här diskussionen i kammaren
            att de allra flesta människor faktiskt som driver privata företag
            inom välfärdssektorn gör det på ett mycket bra sätt.
          </note>
          <note>
            Jag efterlyste förslag på konkreta åtgärder från ministern för
            hur man ska se till att förbättra förutsättningar för kvinnors
            och naturligtvis också för mäns företagande inom välfärdssektorn.
            Jag tycker inte att det riktigt räcker med att säga att vi vill
            skjuta till lite projektpengar, utan det krävs också mer radikala
            strukturreformer. Till exempel har vi i dag Konkurrensverket,
            som bedriver en tuff granskning av olika monopol- och oligopolsituationer
            inom det svenska samhället. När bensinmackarna, som har oligopol,
            gjorde upp om priser, utnyttjade arbetskraft och så vidare slog
            Konkurrensverket omedelbart till och sade: Det här får inte förekomma.
            När kvinnor förvägras möjlighet att starta företag - det finns
            oligopol och monopol som hindrar deras kreativitet och nyföretagande
            - varför slår inte Konkurrensverket till då? Kan regeringen göra
            någonting för att se till att
          </note>
          <note>
            Konkurrensverket får större möjligheter att ingripa också mot
            oligopol- och monopoltendenser där?
          </note>
          <note>
            Näringsministern säger att det inte bara handlar om att kvinnor
            ska jobba inom välfärdssektorn, utan det viktigaste är öka det
            kvinnliga nyföretagandet överallt, och det är naturligtvis riktigt.
            Samtidigt är situationen i dag den att inom de sektorer där män
            traditionellt sett har valt att arbeta säger den politiska ordningen
            att det är okej att starta nya företag, men inom sektorer där
            kvinnor traditionellt sett har valt att arbeta är det inte okej
            att starta företag. Det är de signaler som sänds ut.
          </note>
          <note>
            Jag skulle avslutningsvis vilja ställa en fråga till näringsministern,
            för han är också en viktig opinionsbildare gentemot sina partikamrater
            ute i kommuner och landsting som ju sitter på möjligheterna att
            öka entreprenadförhandlingar och ha en positiv attityd gentemot
            människor som startar företag inom välfärdssektorn: Vilka signaler
            sänder näringsministern ut? Hur uppmanar näringsministern sina
            partikamrater runtom i landets län, exempelvis Lars Isaksson,
            som är landstingsråd i Jönköpings län och ordförande i Landstingsförbundet,
            till att öka det privata företagandet inom välfärdssektorn?
          </note>
          <note type="speaker">
            Anf. 11 ÅSA TORSTENSSON (c):
          </note>
          <note>
            Herr talman! Näringsministern riskerar att förlänga debatten
            genom att inte svara på de frågor som ställs - detta med tanke
            på talmannens inledning.
          </note>
          <note>
            Den problematik som jag beskriver utifrån kvinnors perspektiv
            bygger på att kvinnor i majoritet befinner sig i den offentliga
            sektorn, har en unik erfarenhet, en unik kompetens. Ministern
            svarar egentligen inte på varför dessa kvinnor inte ska kunna
            agera självständigt på en marknad med sin egen kompetens och som
            egenföretagare. Det är inte så att vi i dag inte ser sköterskor
            komma in i landstingens verksamhet utan att komma via privata
            företag. Varför ska ministern hänvisa våra offentliganställda
            till bemanningsföretag? Det är det ministern gör. Ministern hänvisar
            till att kvinnor inte kan starta egna företag, utan de hänvisas
            till större strukturer av ett bemanningsföretag. Jag har mött
            kvinnor som ställer just den här frågan: Varför kan jag inte erhålla
            en F-
          </note>
          <note>
            skattsedel och kunna bli direktanställd av landstinget likaväl
            som att jag måste gå in i en struktur som jag egentligen inte
            är intresserad av via ett bemanningsföretag?
          </note>
          <note>
            Sedan berör jag i min interpellation frågeställningar om näringslivet
            och företagandet generellt.
          </note>
          <note>
            Har vi ett generellt gott företagarklimat stimulerar det kvinnor
            inom alla företag, småföretag likaväl som landsbygdsföretag. Som
            Tobias Krantz sade är det inga problem för kvinnor inom jordbrukssektorn
            att agera som egna företagare. Men problemet är att kvinnornas
            erfarenhet och kvinnornas unika kompetens inom den offentliga
            sektorn blockerar ministern genom att inte vara öppen för efterfrågningarna
            på ny lagstiftning.
          </note>
          <note>
            När det gäller kvinnor som har ett intresse av att starta eget
            vet vi att många inte vågar beroende på att vi har en lagstiftning
            och ett socialförsäkringssystem som begränsar möjligheterna att
            gå vidare när vi särskiljer anställda och företagare till exempel
            i föräldraförsäkringssystemet.
          </note>
          <note>
            Det vore på sin plats om Leif Pagrotsky som näringsminister också
            studerade kvinnornas unika situation. Det är det som är bristen
            hos näringsministern i dag. Man svarar generellt utan att identifiera
            könsskillnaderna i vårt regelsystem, i vår lagstiftning.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2002/03:358 om
          </note>
          <note>
            Svenska Akademiens ordbok
          </note>
          <note type="speaker">
            Anf. 12 Näringsminister LEIF PAG-ROTSKY (s):
          </note>
          <note>
            Herr talman! Ana Maria Narti har frågat mig hur
          </note>
          <note>
            Svenska Akademiens ordbok ska finansieras i framtiden samt vilka
            åtgärder jag avser att vidta för att garantera Svenska Akademiens
            ekonomiska självständighet och för att även i framtiden erbjuda
            allmänheten och forskningen ett pålitligt och hållbart offentligt
            organ för kungörelser.
          </note>
          <note>
            En enhällig riksdag har vid två tillfällen, hösten
          </note>
          <note>
            2001 och hösten 2002, beslutat att regeringen skyndsamt måste
            finna en lösning så att kravet på Patentoch registreringsverket,
            PRV, att kungöra i Post- och
          </note>
          <note>
            Inrikes Tidningar slopas. Riksdagen anser publiceringskravet
            ineffektivt och kostnadskrävande.
          </note>
          <note>
            Patent- och registreringsverket har också i september 2002 begärt
            hos regeringen att de uppgifter som man i dag kungör i Post- och
            Inrikes Tidningar i stället ska kungöras via Internet i en elektronisk
            tidning. PRV, som är den största annonsören i tidningen, skulle
            härigenom minska sina kungörelsekostnader med betydande belopp.
          </note>
          <note>
            Kungörelseskyldigheten i Post- och Inrikes Tidningar regleras
            i ett stort antal författningar. Rätten att ge ut tidningen innehas
            av Svenska Akademien, som arrenderar ut den till Norstedts Tryckeri
            AB. Akademiens intäkter från Post- och Inrikes Tidningar finansierar
            arbetet med Svenska Akademiens ordbok.
          </note>
          <note>
            Riksdagen har också beordrat regeringen att se till att finansieringsfrågan
            av Svenska Akademiens ordbok får en lösning, så att inte detta
            tillåts utgöra något hinder för ändringen av kungörelsekravet.
          </note>
          <note>
            Jag ser det som mycket angeläget att skapa goda betingelser för
            nyföretagande och företag som vill växa. Det är i detta sammanhang
            viktigt att PRV:s eget arbete är organiserat så att verksamheten
            fungerar så effektivt som möjligt. Enligt de beräkningar som PRV
            gjort skulle den årliga kungörelsekostnaden sjunka från ca 20
            miljoner kronor till 2 miljoner kronor om kungörelserna införs
            i en elektronisk tidning.
          </note>
          <note>
            PRV är en helt avgiftsfinansierad myndighet, vilket innebär att
            verkets kunder, det vill säga företagen, betalar för dess verksamhet
            och dessa kan således på sikt tillgodogöra sig denna kostnadsbesparing.
          </note>
          <note>
            Det är angeläget att modernisera kungörelseförfarandet. Ett system
            som sågs som ändamålsenligt år
          </note>
          <note>
            1791 behöver inte vara det år 2003. I dag finns nya medier, och
            allt fler söker sin information via Internet. Ett kungörelseförfarande
            via nätet kan sprida informationen på ett bättre sätt och göra
            den lättillgängligare än tidigare. Den skulle dessutom vara gratis
            för användarna.
          </note>
          <note>
            Utöver PRV:s kungörelser finns en stor mängd andra kungörelser
            som ska publiceras i Post- och
          </note>
          <note>
            Inrikes Tidningar. Intäkterna från PRV:s kungörelser utgör dock
            närmare hälften av tidningens totala intäkter. Om PRV:s kungörelser
            ska flyttas är det därför tveksamt om tidningen kan överleva i
            sin nuvarande form. Detta har föranlett särskilda överväganden
            inom ramen för det arbete som för närvarande bedrivs inom Regeringskansliet.
            Ett alternativ är att samtliga de kungörelser som i dag sker i
            nämnda tidning flyttas till en elektronisk tidning som PRV ansvarar
            för.
          </note>
          <note>
            Regeringen kommer inom kort att presentera en departementspromemoria
            med förslag till förändringar när det gäller de kungörelser som
            i dag publiceras i
          </note>
          <note>
            Post- och Inrikes Tidningar. Promemorian kommer att innehålla
            en analys av de konsekvenser som detta får. När det gäller finansieringen
            av ordboken och
          </note>
          <note>
            Svenska Akademiens självständighet är detta självklart viktiga
            frågor. Arbetet är inriktat på att finna en bra lösning också
            även i den delen. Regeringen kommer efter remissbehandlingen av
            promemorian att återkomma till riksdagen i enlighet med vad riksdagen
            beslutat och uttalat.
          </note>
          <note type="speaker">
            Anf. 13 ANA MARIA NARTI (fp):
          </note>
          <note>
            Herr talman! Tack för svaret, näringsministern, fast jag inte
            tycker att jag har fått något svar. Allt detta som näringsministern
            har berättat för mig visste jag redan när jag skrev interpellationen.
            Jag tycker fortfarande att mina mycket konkreta frågor står utan
            svar.
          </note>
          <note>
            En sådan fråga är: Hur kommer vi att försvara säkerheten i den
            elektroniska portalen eller tidningen som kommer att ta över uppgifterna
            som Post- och
          </note>
          <note>
            Inrikes Tidningar har? När jag satt i lagutskottet gjorde vi
            en mycket intressant studieresa där vi bland annat studerade patent-
            och upphovsrätt på olika ställen i världen. Vi såg i mycket avancerade
            länder, vad gäller datoriseringen, vilka enorma kostnader försvaret
            av det elektroniska systemet skapade. Det gällde i både Japan
            och Sydkorea. Singapore ville använda sig av elektronisk kommunikation
            i sammanhanget - detta var förresten år 2000 - men det visste
            inte precis hur det skulle garantera säkerheten.
          </note>
          <note>
            Det är otroligt viktigt för en institution som Patentoch registreringsverket
            att försvara säkerheten.
          </note>
          <note>
            En annan mycket viktig fråga är: Hur bevarar vi material som
            är av avgörande betydelse för framtidens forskning? Hittills har
            vi inget svar på det.
          </note>
          <note>
            Elektroniska medier försvinner med tiden. Det är flera utredningar
            som försöker upptäcka en lösning på någonting som tekniskt inte
            är löst i dag. Grekerna skrev i sten. Vi skriver i luften. När
            vi skriver i luften hotas vi att stå där om 50 år med ett svart
            hål av okunskap om det som har hänt bakom oss om vi galopperar
            fram i övertron av de moderna medierna.
          </note>
          <note>
            De moderna medierna är mycket bra. Jag är själv en skrivande
            människa. Jag är mycket tacksam att jag inte behöver klistra och
            klippa i mina manuskript såsom jag gjorde när jag skrev på maskin.
            Men det är många frågor som inte är lösta. Vi utsätter ett oerhört
            viktigt offentligt system som presenterar beslut av mycket stor
            betydelse för många människor och företag för en mycket stor ökning
            av sårbarheten i systemet.
          </note>
          <note>
            När besluten fattades i riksdagen hade man delvis en annan bild
            av ekonomin. Man var inte på samma sätt som i dag i en situation
            där man var mycket medveten om att man måste spara pengar och
            undvika nya kostnader. Å andra sidan hade riksdagen då sagt att
            frågorna om Svenska Akademien och ordboken skulle vara lösta samtidigt.
            Hittills har vi inte sett ens en antydan om en lösning. Jag tror
            inte att 11-12
          </note>
          <note>
            miljoner om året fram till år 2017 går att fastställa i dag i
            något regeringsdokument.
          </note>
          <note type="speaker">
            Anf. 14 Näringsminister LEIF PAG-ROTSKY (s):
          </note>
          <note>
            Herr talman! Jag är bara statsråd i regeringen. Jag är ju riksdagens
            ödmjuka tjänare. Om jag inte gör som riksdagen säger får jag stryk
            i konstitutionsutskottet. Det har fallit på min lott att genomföra
            det beslut som riksdagen har fattat. Såvitt jag förstår var det
            ett beslut som också Ana Maria Narti röstade för.
          </note>
          <note>
            Hon tryckte på den gröna knappen där det står ja.
          </note>
          <note>
            Mitt manöverutrymme i den frågan finns inte.
          </note>
          <note>
            Jag har att genomföra beslutet att se till att PRV:s,
          </note>
          <note>
            Patent- och registreringsverkets, skyldighet att annonsera i
            Post- och Inrikes Tidningar tas bort och att det blir billigare
            i Sverige att vara uppfinnare och söka patent. Vi försöker genomföra
            det uppdraget i regeringen enligt bästa förmåga och också på ett
            sådant sätt att det ska vara möjligt att på ett bestående sätt
            för framtidens forskning bevara den information som i dag lagras
            på Post- och Inrikes Tidningar i pärmar.
          </note>
          <note>
            Jag tycker att det är precis lika viktigt som Ana
          </note>
          <note>
            Maria Narti tycker att det är. Jag är däremot inte expert på
            vilken teknik som ska användas. För mig är det viktigt att veta
            att det Riksarkivet som bestämmer hur detta ska ske. När jag får
            lära mig att det är Riksarkivets föreskrifter som gäller och att
            de kommer att följas blir jag lugn. Jag vet att Riksarkivet är
            den institution som har den bästa kunskapen och makt att i det
            här fallet bestämma hur det ska ske. Är det inte nöjt med det
            som PRV föreslår utgår jag ifrån att det föreslår något annat
            och att vi får en ordning som gör att man också om 500 år kan
            forska i vad vi gjorde år
          </note>
          <note>
            2003 i Sverige, eller när det här trätt i kraft år 2004.
          </note>
          <note>
            När det gäller finansieringen av Svenska Akademiens verksamhet
            och finansiering av ordbokens verksamhet valde riksdagen i sin
            vishet att regeringen ska fixa den lilla detaljen på slutet. Själv
            hade man ingen enighet om hur detta skulle gå till. Regeringen
            har att efterkomma det och genomföra detta. Nu står jag här och
            berättar om vad vi nu har gjort vad gäller
          </note>
          <note>
            PRV:s informationsgivning.
          </note>
          <note>
            Om det nu är så att Ana Maria Narti, Folkpartiet eller riksdagen
            i övrigt tycker att konjunkturläget nu är så annorlunda att saken
            har kommit i ett annat läge och att saker och ting är annorlunda
            än innan kommer jag naturligtvis att följa det nya riksdagsbeslutet.
            Men så länge det gamla gäller är det mitt jobb att få det på plats,
            och jag gör mitt bästa för det.
          </note>
          <note type="speaker">
            Anf. 15 ANA MARIA NARTI (fp):
          </note>
          <note>
            Herr talman! Visst tryckte jag på den gröna knappen. Jag hade
            fel. Jag säger inte att det är partiets linje, för det är det
            inte alls. Det är min personliga linje. Jag är djupt övertygad
            om att vi begår ett stort misstag om vi ändrar systemet för kungörelser
            innan vi vet att materialet kan bevaras, innan vi vet att systemet
            är absolut garanterat säkert för intrång och manipulation och
            innan vi har en garanti för finansiering av Svenska Akademiens
            Ordbok fram till år
          </note>
          <note>
            2017.
          </note>
          <note>
            Om jag tänker på allt jag har sett i form av arbete med budgeten
            under de fyra år som jag har suttit här i riksdagen har jag absolut
            inte någon garanti för att någon regering eller någon riksdag
            kan binda sig fram till år 2017 på ett alldeles säkert sätt.
          </note>
          <note>
            De system som fungerar i den svenska kulturen i dag när det gäller
            finansiering är system som inte är bundna till årliga budgetbeslut.
            Så är det med TV-
          </note>
          <note>
            avgiften och så är det med den svenska ordboken. Tar vi bort
            den säkerheten från verksamheterna så undrar jag hur vi i framtiden
            kommer att lösa ekvationen. Då kommer en mycket stor börda av
            skuld att falla på oss alla om vi sätter ett så fantastiskt verk
            som den svenska ordboken i fara.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2002/03:407 om behörighetsutvärdering
            av utländsk utbildning
          </note>
          <note type="speaker">
            Anf. 16 Utbildningsminister THOMAS ÖSTROS (s):
          </note>
          <note>
            Herr talman! Anne-Marie Ekström har frågat mig vilka åtgärder
            jag avser att vidta för att göra Invandrarakademin vid Högskolan
            i Borås till en permanent verksamhet så att den kan utgöra en
            nationell resurs.
          </note>
          <note>
            Precis som Anne-Marie Ekström påpekar anser regeringen att invandrare
            utgör en stor potential som måste tas till vara bättre. Det är
            ett enormt slöseri med mänskliga och ekonomiska resurser att personer
            med utländsk bakgrund inte får utnyttja sin kompetens fullt ut
            i Sverige. Högskolan har i detta avseende en viktig uppgift i
            att bidra till att förändra situationen.
          </note>
          <note>
            Det finns redan i dag ett system för värdering och erkännande
            av utländska utbildningar och ett flertal olika kompletterande
            utbildningar bedrivs vid universitet och högskolor i syfte att
            ta till vara utländska akademikers kompetens. Regeringen betonar
            i propositionen Den öppna högskolan (prop. 2001/02:15)
          </note>
          <note>
            vikten av fortsatt satsning på den här typen av utbildningar.
            I propositionen förklarar regeringen att lärosätena måste bli
            bättre på att värdera de sökandes reella meriter. Regeringen avsatte
            därför 70 miljoner kronor för att ge universitet och högskolor
            möjlighet att bland annat utveckla metoder för validering av reell
            kompetens, och ändrade också högskoleförordningen i syfte att
            underlätta bedömningen av reell kompetens. Regeringen satsar dessutom
            10 miljoner kronor per år under en treårsperiod för en särskild
            satsning på kompletterande utbildningar för utländska akademiker.
            Jag vill också poängtera att universitet och högskolor har ett
            lagstadgat ansvar att aktivt främja och bredda rekryteringen till
            högskolan och ska för det arbetet bland annat upprätta handlingsplaner.
          </note>
          <note>
            Det arbete som sker vid Invandrarakademin i Borås är utomordentligt
            viktigt. I syfte att stödja det arbetet tilldelade regeringen
            förra året Högskolan i
          </note>
          <note>
            Borås 3,5 miljoner kronor. Regeringen har mellan
          </note>
          <note>
            1997 och i år avsatt platser för närmare 100 000 nya och fullt
            finansierade utbildningsplatser. Den totala ökningen av anslagen
            för expansionen av den grundläggande högskoleutbildningen ligger
            på mer än 6
          </note>
          <note>
            miljarder kronor, inklusive studiestöd. För det framtida arbetet
            har Högskolan i Borås, precis som andra högskolor, möjlighet genom
            grundutbildningsanslaget att fortsätta bedriva sin verksamhet.
          </note>
          <note type="speaker">
            Anf. 17 ANNE-MARIE EKSTRÖM (fp):
          </note>
          <note>
            Herr talman! Jag tackar utbildningsministern för svaret. Jag
            är inte helt nöjd, men jag är glad att utbildningsministern håller
            med mig om att det är ett enormt slöseri med mänskliga och ekonomiska
            resurser att den potential som personer med utländsk bakgrund
            utgör inte utnyttjas bättre.
          </note>
          <note>
            Regeringen framhåller i sin budgetproposition i vår bland annat
            hur viktigt det är att tidigare förvärvade kunskaper, såväl formella
            som informella, utvärderas och leder till ökad anställbarhet och
            bättre matchning på arbetsmarknaden. Regeringen säger också i
            propositionen att den avser att återkomma med förslag om en tidsbegränsad
            satsning för att stimulera utveckling av effektiva och ändamålsenliga
            system för validering.
          </note>
          <note>
            Ministern hänvisar också i interpellationssvaret till propositionen
            Den öppna högskolan. Den propositionen bygger på en utredning
            som lades fram redan år 2000, alltså för tre år sedan. I utredningen
            sägs att det är bråttom och att det behövs resurser. Men varför
            går det då så långsamt? Varför ser inte regeringen till att de
            intentioner som man har genomförs? Varför pratar bara regeringen
            om integration, men gör ingenting? Varför måste så många kompetenta
            personer av utländsk härkomst, många med akademisk utbildning
            eller motsvarande, fortfarande tvingas acceptera arbeten som är
            långt under deras kompetens? De behövs faktiskt i vårt samhälle.
            En del behöver kompletterande utbildning. Men det är inte lätt
            att värdera kunskaper. Det konstaterar bland andra också
          </note>
          <note>
            Integrationsverket i sin rapport år 2002. Därför är det så viktigt
            att ta till vara de goda exempel som finns i dag.
          </note>
          <note>
            Herr talman! Det finns flera projekt som arbetar med värdering
            av invandrares kompetens. Vid Högskolan i Borås bedrivs i dag
            en kompletteringsutbildning för invandrade akademiker. Man kallar
            den för
          </note>
          <note>
            Invandrarakademin. Utbildningen innefattar bland annat språkutbildning
            och utbildning i och erfarenheter i kulturkommunikation i samarbete
            med näringsliv och arbetsliv. Som en del knutet till Invandrarakademin
            utvecklar Högskolan i Borås också system för att värdera det man
            kallar reell kompetens för att på så sätt kunna göra en friare
            bedömning av den behörighet som man har.
          </note>
          <note>
            Invandrarakademin är också en värdefull resurs för att stimulera
            potentiella studenter i invandrartäta områden i Sverige så att
            de efter gymnasiestudier kan fortsätta med akademisk utbildning.
            I dag är ju ungdomar från invandrargrupper underrepresenterade
            vid högskolestudier. Det måste väl ligga i regeringens intresse
            att få fler invandrarbarn och invandrarungdomar att studera?
          </note>
          <note>
            Det finns fler intresserade som vill gå på Invandrarakademin
            än det finns platser. De som har påbörjat utbildningen under hösten
            2002 har lyckats väl. Men
          </note>
          <note>
            Invandrarakademin är ett tillfälligt projekt, precis som utbildningsministern
            sade, och finansierat med statliga medel. Men varför ska allting
            alltid bara stanna vid projekt? Ska man kunna göra en ordentlig
            planering så behövs det förvissning om att det finns pengar till
            att driva verksamheten vidare. Om regeringen verkligen anser att
            Sverige ska ta till vara våra nya invånares kompetens och utbildning
            så måste den ge förutsättningar så att det kan uppfyllas.
          </note>
          <note>
            Tänker regeringen göra det?
          </note>
          <note type="speaker">
            Anf. 18 ULF SJÖSTEN (m):
          </note>
          <note>
            Herr talman! Thomas Östros säger i sitt interpellationssvar att
            det är ett enormt slöseri med mänskliga och ekonomiska resurser
            att personer med utländsk utbildning inte får utnyttja sin kompetens
            fullt ut i
          </note>
          <note>
            Sverige. Utbildningsministern säger också att högskolan har en
            viktig roll att spela i det förändringsarbete som måste ske för
            att ändra den situation som vi har i dag. Därom är vi helt eniga.
          </note>
          <note>
            Borås har en lång erfarenhet av praktisk integration av människor
            från andra länder. Under mer än 30
          </note>
          <note>
            år under första delen av förra seklet växte Borås procentuellt
            mest i Sverige. Borås var faktiskt Sveriges fjärde stad ett tag!
            Orsaken var en textil- och konfektionsindustri som koncentrerades
            till Borås och Sjuhäradsbygden. Från 1940-talet och ca 30 år framåt
            var arbetskraftsinvandring en viktig faktor för denna industris
            framväxt. På den tiden kom man till Borås och Sjuhäradsbygden
            från Finland, Jugoslavien,
          </note>
          <note>
            Grekland och Italien. Integrationen i det svenska arbetslivet
            var direkt och omedelbar. Så är det inte i dag, och där kommer
            Invandrarakademin vid Högskolan i Borås in med ett intressant
            nytänkande.
          </note>
          <note>
            Tanken med akademin är att ge invandrare med akademisk bakgrund
            en ny miljö som inspirerar och aktiverar i högre grad än det traditionella
            med komvux och sfi. Syftet är givetvis att ge studenterna ökat
            självförtroende, en väg in i arbetslivet och att ge
          </note>
          <note>
            Sverige och oss alla tillgång till den stora kunskap och kompetens
            som finns hos dessa invandrare. Om kunskaperna i svenska brister
            kan det finnas kunskaper i engelska som gör att man kan finna
            en väg för den enskilde tillbaka till hennes eller hans kärnkompetens,
            men också en väg till bättre kunskaper i svenska.
          </note>
          <note>
            Det som saknas för att göra invandrarakademin ännu mer framgångsrik
            är pengar.
          </note>
          <note>
            I sitt svar säger utbildningsministern att Högskolan i Borås
            kan fortsätta verksamheten genom sitt grundutbildningsanslag.
            Problemet med det är att
          </note>
          <note>
            Högskolan i Borås med sitt höga söktryck i dag har för många
            studenter och lärare i förhållande till sitt grundutbildningsanslag.
            Man måste förmodligen minska sin verksamhet, och då är risken
            stor att just invandrarakademin får stryka på foten.
          </note>
          <note>
            Eftersom det arbete som sker vid invandrarakademin är utomordentligt
            viktigt, enligt det ansvariga statsrådet, är min fråga till Thomas
            Östros: Vilka åtgärder avser du att vidta för att invandrarakademin
            ska finnas kvar och kunna utveckla sin verksamhet?
          </note>
          <note type="speaker">
            Anf. 19 Utbildningsminister THOMAS ÖSTROS (s):
          </note>
          <note>
            Herr talman! Låt mig inleda med att säga att jag blir uppriktigt
            glad och positivt överraskad över det engagemang som de två debattdeltagarna
            visar för högskolorna ute i landet och särskilt för Högskolan
            i
          </note>
          <note>
            Borås. Det är lite överraskande på grund av ni representerar
            var sitt parti som konsekvent motarbetat utbyggnaden av starka
            högskolor i varje län. Jag har dock full förståelse för att man
            inte alltid får gehör för den centrala partilinjen när man har
            ett lokalt och regionalt engagemang som är äkta.
          </note>
          <note>
            Det är också väldigt roligt att det verkar finnas ett stöd för
            regeringens idé om den öppna högskolan och den proposition som
            nu verkar fullt ut i hela vår högskolevärld där det handlar om
            att förena kvalitet och excellens med breddad rekrytering och
            en högskola i mångfald.
          </note>
          <note>
            Att jag är överraskad beror på att just de två partier som ni
            representerar var så kraftiga motståndare till hela idén om den
            öppna högskolan och till det mesta av innehållet i propositionen
            om denna. Det här är roligt att se, för Högskolan i Borås är en
            av de högskolor som med en mycket skicklig, stark och kompetent
            ledning driver idéerna kring den öppna högskolan allra mest aktivt
            och engagerat.
          </note>
          <note>
            Anne-Marie Ekström räknar upp ett antal positiva saker som händer
            i svensk högskola och frågar vad regeringen gör. Det roliga är
            att de positiva saker hon räknar upp är just det lokala förverkligandet
            av idéerna kring den öppna högskolan. Regeringen ger stöd och
            gör förändringar i lagar och regelverk, men de enda som kan förverkliga
            detta är naturligtvis de människor som aktivt verkar ute i högskolorna.
          </note>
          <note>
            Här händer det mycket intressant. Borås är ett mycket fint exempel.
            Jag är alldeles övertygad om att om man i Borås upplever att verksamheten
            fungerar väl så kommer man att fortsätta att vilja satsa på den.
          </note>
          <note>
            Jag vet att man i högskolans ledning är genuint engagerad i de
            här frågorna. Man har också lyhört tagit till sig att detta är
            vad skattebetalarna och medborgarna förväntar sig av högskolor
            i dag: att man är aktivt engagerad för att bredda rekryteringen.
            Vi har också fler högskolor, Malmö och Linköping, som på uppdrag
            av regeringen gör lite extra för att skaffa nya kunskaper om hur
            vi ska förbättra oss i det här avseendet.
          </note>
          <note>
            Kompletterande utbildning till akademiker är en ganska vanlig
            verksamhet i dag. Det handlar om akademiker som har en grundläggande
            högskoleutbildning från något annat land och som behöver komplettera.
            Det vi har lärt oss - och många av de exempel som finns ute i
            landet har gett samma signal
          </note>
          <note>
            - är att ska man bli riktigt framgångsrik handlar det inte bara
            om att ge den komplettering av ämneskunskaper eller annat som
            fattas. Det handlar också om att ge en introduktion in i svensk
            arbetsmarknad, att ge det nätverk av arbetsgivare som man kan
            behöva för att också få en anställning.
          </note>
          <note>
            Alltför ofta gör högskolan ett bra jobb och lyckas förmedla en
            kompletterande utbildning så att personen får sin komplettering,
            men denne kommer sedan till en arbetsmarknad som fortfarande avvisar
            den kompetens man har. Här spelar AMS och länsarbetsnämnderna
            en mycket stor roll. Det är ofta de som beställer och finansierar
            högskolans uppdrag att ge kompletterande utbildningar. Också här
            har Borås stora möjligheter att i sin region få detta samarbete
            med länsarbetsnämnderna för att kunna använda den fina kompetens
            som finns på högskolan.
          </note>
          <note>
            Men jag är alltså positivt överraskad över att det också från
            Folkpartiet och Moderaterna verkar komma ett engagemang kring
            idéerna om den öppna högskolan. Det har jag inte stött på under
            de senaste åren över huvud taget, och det välkomnar jag verkligen.
          </note>
          <note type="speaker">
            Anf. 20 ANNE-MARIE EKSTRÖM (fp):
          </note>
          <note>
            Herr talman! Jag tänker inte gå in och diskutera allmän högskolepolitik,
            för det var inte det denna interpellationsdebatt gällde. Den gällde
            detta med invandrarakademin vid högskolan, som är en speciell
            del som jag tycker går lite utanför det vanliga. Det har mycket
            att göra med integration, att verkligen ta till vara invandrares
            kompetens och att jobba på ett lite annorlunda sätt, det vill
            säga att försöka få fram en reell kompetens och inte bara översätta
            papper.
          </note>
          <note>
            Jag håller med Ulf Sjösten om att invandrarakademin är en utbildning
            som i och för sig ska inrymmas inom det ordinarie kursutbudet,
            men med tanke på hur viktig även regeringen tycker att den är
            behövs det extra resurser för att den ska kunna genomföras.
          </note>
          <note>
            Precis som Ulf Sjösten sade förut är det inte rätt att minska
            på någon annan utbildning i stället.
          </note>
          <note>
            Precis som vi i Folkpartiet vill satsa extra på de skolor där
            det går många invandrarelever måste det också satsas extra när
            det gäller högre utbildning för att vi ska få den integration
            vi vill ha. Det här är en fråga som handlar om mer än resurser
            till just Högskolan i Borås. Det är en integrationsfråga i allra
            högsta grad och en fråga som kommer att få följder långt in i
            framtiden. Dels kan de invandrarakademiker som får sin utbildning
            kompletterad bli ett föredöme för sina barn och få dem att vilja
            gå till högre studier när de är färdiga med sin gymnasieutbildning,
            dels kan de, på det sätt man jobbar i invandrartäta stadsdelar,
            vara föredömen för invandrarbarn som inte i samma utsträckning
            går till högskolor.
          </note>
          <note>
            Jag anser att man måste satsa lite extra här. Det går inte att
            bara prata och prata. Det är nu dags att sätta i gång och stimulera
            denna verksamhet så att man kan behålla detta bra projekt som
            man har startat, och också så att det inte bara fortsätter att
            vara ett projekt utan även kommer att hålla i sig i framtiden.
          </note>
          <note type="speaker">
            Anf. 21 ULF SJÖSTEN (m):
          </note>
          <note>
            Herr talman! Det är trevligt att utbildningsministern blir positivt
            överraskad av mitt och Anne-Marie
          </note>
          <note>
            Ekströms framträdande här. Det borgar för en bra diskussion.
          </note>
          <note>
            Vi moderater har ett starkt engagemang för att ta till vara alla
            enskilda människors kunskap och kompetens. Det har vi alltid haft,
            så det är inget nytt. Det här handlar faktiskt en hel del om detta.
          </note>
          <note>
            Invandrarakademin har 28 studenter i dag. Av dessa är 15 % ingenjörer,
            20 % ekonomer och 15 %
          </note>
          <note>
            lärare. Det finns en kartograf och en doktor i bioteknik i den
            grupp som nu studerar vid Högskolan i
          </note>
          <note>
            Borås. Alla dessa människor representerar kunskap och kompetens
            som vi så innerligt väl behöver i det här landet. Nu har vi en
            möjlighet att på ett strukturerat sätt ta till vara det som dessa
            människor har att ge vårt samhälle - en annan, djupare typ av
            spetskompetens som är så viktig i vårt mångkulturella samhälle.
            Det kan inte vara speciellt klokt att säga nej till den möjligheten.
          </note>
          <note>
            Flera av dem som har gått på invandrarakademin under den korta
            tid den har varit i gång har fått arbete, enligt uppgifter jag
            har fått i dag. Söktrycket inför hösten är också mycket högt.
          </note>
          <note>
            Vi har historiskt i Sverige varit dåliga på att ta till vara
            den kunskap och kompetens som invandrare har.
          </note>
          <note>
            För några år sedan gjordes en undersökning i Västra
          </note>
          <note>
            Götaland om hur många människor som bodde där som hade legitimation
            i något yrke från sina hemländer men inte arbetade i det yrket.
            Man fann att det bodde 75-80 läkare i Västra Götaland som inte
            arbetade som läkare.
          </note>
          <note>
            Låt oss ta dessa erfarenheter på allvar, Thomas
          </note>
          <note>
            Östros! Är inte detta projekt värt ett skydd? Och skydd i detta
            avseende, det är pengar.
          </note>
          <note type="speaker">
            Anf. 22 Utbildningsminister THOMAS ÖSTROS (s):
          </note>
          <note>
            Herr talman! Jag är positivt överraskad över att det till synes
            finns ett engagemang, men i sak väldigt bekymrad.
          </note>
          <note>
            Anne-Marie Ekström sade att jag inte bara ska prata. Nej, sannerligen
            inte. Det pågår verksamhet för fullt i våra högskolor, där man
            just jobbar med hur vi ska få ökad mångfald i högskolorna, den
            öppna högskolan, breddad rekrytering. Man arbetar med begreppet
            reell kompetens som infördes i och med propositionen Den öppna
            högskolan och som går ut på att man måste bli bättre på att värdera
            människors reella kunskaper, inte bara de formella. Det spelar
            särskilt stor roll för de här grupperna. Där pågår mycket engagerat
            arbete, och man erbjuder möjligheter för människor att komma in
            på svensk arbetsmarknad tack vare kompletteringarna.
          </note>
          <note>
            Det som däremot behövs är att Anne-Marie Ekström och Ulf Sjösten
            börjar prata med sina partivänner. Ända sedan slutet av 70-talet
            har Moderaterna motsatt sig varje ny högskola med argumenten,
            som vi alla känner från den här kammaren, att sådana bygdehögskolor
            ska vi inte ha. Vi ska ju satsa på universiteten. Det är inte
            lätt att berätta det hemma i
          </note>
          <note>
            Borås, men det bör man göra om man ska vara riktigt ärlig.
          </note>
          <note>
            Folkpartiet motsatte sig alla tankar kring breddad rekrytering,
            särskilt frågorna kring reell kompetens.
          </note>
          <note>
            Folkpartiet är det parti som allra tydligast talar om den formella
            kompetensen och har gjort det till sin överideologi. Därmed är
            man rädd för att alla tankar om reell kompetens riskerar att bli
            en sänkning av kunskapskraven.
          </note>
          <note>
            Men framför allt har ni lagt budgetar där jag inte kan ana att
            ni faktiskt ger Borås en extra dusör. Det brukar ju vara så. När
            regeringen föreslår åtgärder för att stärka ekonomin, forskningsresurser,
            utbildningsplatser till våra högskolor utanför universiteten är
            det ett konsekvent nej från Moderaterna och Folkpartiet, inte
            heller det helt lätt att få ihop naturligtvis.
          </note>
          <note>
            Jag är mycket engagerad i frågan hur vi ska få högskolorna att
            bli mer aktiva, mer kompetenta, hur vi ska skapa ingångar i högskolan
            just för gruppen invandrade akademiker så att de lättare och snabbare
            får den kompetens de behöver genom extra kurser och kompletteringar.
            På det sättet kan de snabbt komma ut på arbetsmarknaden. Då är
            det också viktigt med den nya arbetsmarknadspolitik som regeringen
            har presenterat genom Hans Karlsson. Också via arbetsmarknadspolitiken
            ges ökade möjligheter att stötta högskolorna så att de ska kunna
            ta emot invandrarakademiker och erbjuda den komplettering som
            behövs.
          </note>
          <note type="speaker">
            Anf. 23 ANNE-MARIE EKSTRÖM (fp):
          </note>
          <note>
            Herr talman! Jag ska inte bli långrandig, för jag ska komma tillbaka
            hit senare i kväll.
          </note>
          <note>
            Det känns märkligt att utbildningsministern säger att Folkpartiet
            skulle vara emot reell kompetens.
          </note>
          <note>
            Folkpartiet har länge pratat om att det är viktigt att man tar
            till vara alla invandrares kunskaper. Det gäller både de som inte
            har utbildning och de som har utbildning. Det vore mig främmande
            att vi skulle vara emot att man tar till vara denna kunskap.
          </note>
          <note>
            Jag ska inte prata så mycket mer, jag vill bara framhålla att
            jag tycker att det är viktigt att man verkligen tar till vara
            den kompetens som finns. Där tror jag att utbildningsministern
            och jag är överens.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2002/03:356 om läraryrkets attraktivitet
          </note>
          <note type="speaker">
            Anf. 24 Utbildningsminister THOMAS ÖSTROS (s):
          </note>
          <note>
            Herr talman! Torsten Lindström har frågat mig vilka åtgärder
            jag avser att vidta för att det ska finnas tillräckligt många
            lärare kommande år, öka läraryrkets attraktivitet och minska sjukskrivningarna
            bland lärarna.
          </note>
          <note>
            Skolan spelar en central roll i regeringens tillväxtoch välfärdspolitik.
            Att förvärva kunskaper och färdigheter är viktigt därför att det
            utvecklar oss som människor, men också Sverige som nation. Därför
            vill regeringen skapa en kunskapsskola för alla. Alla måste ges
            möjligheter att skaffa sig en god utbildning och växa som människa.
            Att Sverige har utbildade, kunniga och engagerade lärare är en
            förutsättning för en bra undervisning och verksamhet i övrigt
            och för att utbildningsmålen ska kunna förverkligas. Lärarnas
            insatser är avgörande för kvaliteten i skolan och för skolans
            utveckling. Lärarnas betydelse för att ge våra barn och ungdomar
            en god undervisning kan knappast överskattas.
          </note>
          <note>
            Åtgärder för att klara lärarförsörjningen handlar dels om att
            dimensionera och rekrytera till lärarutbildningarna och att de
            studerande fullföljer sin utbildning, dels om att på olika sätt
            stimulera intresset för läraryrket och visa på utvecklingsmöjligheter
            för lärare.
          </note>
          <note>
            Regeringen har under senare år kraftigt ökat examinationsmålen
            för lärarutbildningarna, framför allt för lärare med inriktning
            mot undervisning i årskurserna 4-9 och för gymnasielärare. Den
            nya lärarutbildningen, som startade hösten 2001, har ökat intresset
            för lärarutbildningen påtagligt. Lärarutbildningen med breda ingångar
            och stora möjligheter till val av inriktningar och specialiseringar
            i olika ämnen eller ämnesområden innebär en flexibilitet i lärarutbildningen
            som uppenbarligen är intressant för de sökande.
          </note>
          <note>
            Läsåret 2001/02 började hela 25 % fler på en lärarutbildning
            jämfört med läsåret innan. Sedan mitten av 90-talet har inflödet
            till lärarutbildningarna ökat med nästan 50 %. Antalet lärare
            ökade med 13 %
          </note>
          <note>
            mellan läsåren 2000/01 och 2001/02. Uppgifter nyligen från Verket
            för högskoleservice visar att antalet förstahandssökande till
            lärarutbildningarna har ökat med 6 % bara jämfört med förra året.
            Genom de ökade examinationsmålen och intresset för lärarutbildningen
            kommer antalet lärare att öka.
          </note>
          <note>
            För att kunna både rekrytera och behålla lärare är det nödvändigt
            att kommunerna som arbetsgivare erbjuder en bra arbetsmiljö med
            goda anställningsvillkor och utvecklingsmöjligheter. När det gäller
            löner och anställningsvillkor har parterna på arbetsmarknaden
            ett stort ansvar. Kommunerna som arbetsgivare måste arbeta aktivt
            för att göra läraryrket mer attraktivt. Det handlar inte endast
            om att rekrytera nyutexaminerade lärare utan också om att stimulera
            lärare som arbetar inom andra arbetsmarknadssektorer att komma
            tillbaka till skolan och att vidta åtgärder så att lärare som
            närmar sig pensionsåldern upplever att de har möjlighet att stanna
            kvar i yrket till pensionsåldern, och gärna för en tid därefter.
          </note>
          <note>
            Utbildningsdepartementet initierade 1998 ett partsgemensamt arbete
            som bland annat har resulterat i ett skolutvecklingsprojekt, Attraktiv
            Skola. Målet för projektet är bland annat att finna nya utvecklingsoch
            karriärvägar för lärare och att främja skolutveckling genom samarbete
            mellan högskolan och näringslivet. Syftet med Attraktiv Skola
            är att de kommuner som ingår i projektet ska kunna visa på särskilt
            intressanta och stimulerande utvecklingsmöjligheter i läraryrket.
          </note>
          <note>
            När det gäller utbrändhet och sjukskrivningar bland lärare, och
            åtgärder för att minska dessa, är det många faktorer som samverkar.
            Det finns inga enkla svar på denna problematik. Generellt är det
            viktigt att arbetsförhållandena i skolan är goda och att arbetsbördan
            för lärare är hanterlig. En ledning för skolan som engagerar sig
            i lärarnas arbetssituation och ger stöd och uppmuntran är viktig.
            Alla arbetstagare behöver få återkoppling på sina insatser och
            erkännande för det man gör.
          </note>
          <note>
            En annan viktig faktor för arbetsbelastningen i skolan är antalet
            kolleger som man samarbetar med.
          </note>
          <note>
            De särskilda medel för personalförstärkningar i skolan som infördes
            från och med höstterminen 2001 är väsentliga i detta sammanhang.
            Totalt sett omfattar reformen mer än 17 miljarder kronor och kommer
            att leda till att omkring 15 000 lärare och andra specialister
            kan anställas i skolan. Detta bidrag ger kommunerna ökade förutsättningar
            att minska lärarnas arbetsbörda och åstadkomma en bättre arbetsmiljö
            i skolan.
          </note>
          <note>
            Regeringen har vidtagit ett antal åtgärder för att förbättra
            lärarförsörjningen och utveckla läraryrket.
          </note>
          <note>
            Det är ett arbete som pågår kontinuerligt och som regeringen
            följer med stor uppmärksamhet.
          </note>
          <note type="speaker">
            Anf. 25 TORSTEN LINDSTRÖM (kd):
          </note>
          <note>
            Herr talman! Jag vill börja med att tacka utbildningsministern
            för svaret på interpellationen. Det ska bli intressant att få
            diskutera denna framtidsfråga med ministern i dag.
          </note>
          <note>
            Läraryrket är ett av de mest angelägna och viktiga yrkena. Det
            är verkligen en framtidsfråga vi diskuterar nu, hur det ska finnas
            tillräckligt många och dugliga lärare för framtiden.
          </note>
          <note>
            Få yrken har sådan betydelse för barns och ungdomars utveckling
            och välbefinnande. Få är de yrken som har sådan betydelse för
            att lägga grunden för en framtida välfärd. Undersökning efter
            undersökning har visat och bekräftat att den allra viktigaste
            faktorn för om en elev lyckas i skolan är lärarens kompetens.
          </note>
          <note>
            Det är lärarna som förmedlar och levandegör kunskap, som vägleder
            i kunskap och i förmågan att söka, värdera och använda kunskap.
            Ett annat ord för lärarna är ju pedagoger, och ordet pedagog betyder
            i sin mest grundläggande mening "att leda till källan".
          </note>
          <note>
            Det är en vacker och sann beskrivning av lärarens uppgift; att
            leda till källor av kunskap, erfarenhet och visdom.
          </note>
          <note>
            Det är därför som vi kristdemokrater gärna vill beskriva lärarna
            som "vår tids hjältar". Det är därför det är så tråkigt att behöva
            konstatera att lärarna under senare år - under den socialdemokratiska
            regeringen - fått se sin status undergrävd, fått se villkoren
            försämras. Det sker i en situation när Sverige behöver fler lärare.
          </note>
          <note>
            Om tolv år kommer det att saknas 55 000 lärare i
          </note>
          <note>
            Sverige enligt en rapport från Arbetsmarknadsstyrelsen, AMS.
            Anledningen är att lärarna är den yrkeskategori med högst medelålder,
            och därmed står stora pensionsavgångar för dörren. De omkring
            100 000
          </note>
          <note>
            som examineras från lärarutbildningarna under perioden räcker
            inte till för att ersätta dem som går i pension.
          </note>
          <note>
            Dagens skola är också drabbad av stress. När otryggheten blir
            norm, arbetsuppgifterna fler och resurserna - möjligheterna -
            minskar, då ökar stressen. Stressen skördar offer. Alltfler lärare
            - särskilt kvinnliga lärare - går in i väggen, knäckta av åratal
            av slit och långsamt men stadigt försämrade möjligheter att utföra
            sitt yrke. Det är larmsignaler som måste tas på allvar.
          </note>
          <note>
            Ett gott så tydligt exempel på den negativa spiralen är sjukskrivningstalen.
            I dag är det så många lärare som är sjukskrivna så länge att det
            inte är möjligt att ens teckna en sjukförsäkring. Inget försäkringsbolag
            anser sig ha råd att försäkra en så utsatt och belastad grupp.
            Den larmsignalen borde vara nog för att väcka regeringen ur dess
            Törnrosasömn.
          </note>
          <note>
            Herr talman! Vi kristdemokrater vill ha en rad insatser för att
            öka attraktiviteten hos lärarutbildningarna och läraryrket. Vi
            vill ha mer pengar till skolan, individuella kompetensutvecklingsplaner,
            lärarlegitimation och fler karriärvägar.
          </note>
          <note>
            Utbildningsministern, däremot, kommer i sitt svar dragande med
            gammal skåpmat. Det talas om nya utbildningsplatser - och det
            är väl bra - även om det har varit och är svårt att fylla alla
            platser på alla inriktningar. Men det är långt ifrån de stora
            insatser som krävs för att attrahera och behålla lärare i yrket.
          </note>
          <note>
            Något mer måste väl ministern kunna tänka sig att göra. Det kan
            väl inte räcka med bara ord. Något måste väl till och med regeringen
            kunna tänka sig att göra för att visa att man tar situationen
            på allvar och verkligen vill se till att det finns många goda
            och skickliga lärare också i framtiden.
          </note>
          <note>
            Herr talman! Min fråga som jag vill upprepa till ministern är
            följande: Vilka åtgärder tänker ministern vidta, förutom de ord
            som redan har uttalats?
          </note>
          <note type="speaker">
            Anf. 26 Utbildningsminister THOMAS ÖSTROS (s):
          </note>
          <note>
            Herr talman! Det är klart att just läraryrkets attraktivitet
            är en alldeles avgörande fråga, hur vi ska stimulera och förmå
            en ung generation att drömma om och planera för att bli lärare.
            En viktig fråga handlar om hela klimatet i skolan. Hur ser vi
            till att stärka kvaliteten, öka resurserna, öka lärartätheten,
            se till att yrket får de utvecklingsmöjligheter det förtjänar?
            Här är också bilden av skolan viktig. I skolan görs ett fantastiskt
            fint arbete. Svensk skola hävdar sig väl gentemot andra länder.
            Det finns skäl för oss att också vara tydliga med att svenska
            lärare i svenska skolan gör ett fint arbete. De behöver uppmuntran
            och positiv feedback från oss som ansvarar för skolan.
          </note>
          <note>
            Vi har lagt ned mycket arbete på, och vi arbetar nu stenhårt
            på, att förbättra vägarna in till läraryrket.
          </note>
          <note>
            En sådan fråga är lärarutbildningarna. Vi ser tydligt att den
            nya lärarutbildningen är en attraktiv utbildningsinriktning. Det
            finns många skäl till det. Bland annat har vi lagt större frihet
            i studenternas händer att välja mellan olika inriktningar. Därmed
            liknar lärarutbildningen mer än tidigare klassiska starka akademiska
            yrkesutbildningar som läkarutbildningen och civilingenjörsutbildningen.
            Det är ett sätt att stärka attraktiviteten.
          </note>
          <note>
            Ett annat sätt är att se till att det finns en starkare vetenskaplig
            grund för lärarutbildningarna med den mycket kraftiga förstärkning
            vi nu gör av forskning kopplad till skolan. Dessutom ska lärarutbildningen
            ge behörighet till forskarutbildning. Då får vi därmed en statushöjning
            av lärarutbildningarna inom universitet och högskolor, vilket
            spelar en stor roll för att attraktiviteten ökar.
          </note>
          <note>
            Vi kopplar också lärarutbildningen närmare skolans vardag med
            en tidigare verksamhetsförlagd utbildning, med mer av kontakt
            mellan ämnesundervisningen, ämneskunskaperna på lärarhögskolan
            och vardagen i skolan. Detta har också bidragit till att förstärka
            attraktiviteten.
          </note>
          <note>
            Det här avläser vi nu genom att se en ökning av antalet förstahandssökande
            till lärarutbildningarna, samtidigt som vi har antagit fler sökande.
            Det är inte bara fråga om fler antagna, det examineras nu alltfler
            lärare. Under perioden 2001-2005 kommer det att examineras minst
            38 900 nya lärare. Perioden 2006-
          </note>
          <note>
            2008 kommer ytterligare minst 23 800 lärare att examineras. Vi
            ser en ökning år från år. Tittar vi på hur många som examinerades
            från Lärarhögskolans lärarutbildningar förra läsåret, 2001/02,
            ökade de med tusen examinerade jämfört med året innan. Det är
            ett mycket dynamiskt och expansivt skede för lärarutbildningarna
            på våra högskolor. Både attraktiviteten och kvaliteten stärks,
            antalet antagna ökar och antalet examinerade ökar.
          </note>
          <note>
            Men det räcker inte med detta. Det handlar om ett fortsatt arbete
            från arbetsgivarnas sida att se till att läraryrket är så utformat
            att man stimuleras att stanna kvar i läraryrket under ett helt
            yrkesliv. Det är jätteviktigt att se till att människor i lite
            äldre åldrar faktiskt kan utföra sitt viktiga arbete i skolan.
            Här återstår mycket att göra för kommunerna. Men också där är
            vi aktivt involverade i att driva på denna utveckling: nya karriärvägar,
            se till att man får växla arbetsuppgifter under yrkeslivet och
            därmed få stimulansen att vara kvar. Vi har goda förutsättningar
            att lyckas med det som vi börjar se början på nu, det vill säga
            öka andelen behöriga lärare och se till att vi får alltfler lärare
            med en riktigt fin vetenskaplig grund som också kommer att leda
            till en fin skolutveckling de kommande åren.
          </note>
          <note type="speaker">
            Anf. 27 TORSTEN LINDSTRÖM (kd):
          </note>
          <note>
            Herr talman! Det var en nöjd utbildningsminister som talade.
            Det var en liknöjd utbildningsminister som lugnt slog sig ned
            med armarna i kors och sade att allt är bra.
          </note>
          <note>
            Detta gör mig bekymrad. Har inte utbildningsministern tagit till
            sig de allvarliga signaler som finns om den brist på lärare som
            kommer och som redan har kommit? Har inte utbildningsministern
            tagit till sig larmsignalerna om antalet lärare som går in i väggen,
            utbrända, sjukskrivna, långtidssjukskrivna?
          </note>
          <note>
            Har inte utbildningsministern tagit till sig verklighetens rop
            på politisk aktivitet och agerande från regeringshåll?
          </note>
          <note>
            Visst kan utbildningsministern och jag vara överens om att mycket
            trots allt fungerar bra. Det är häpnadsväckande många lärare som
            går till skolan med engagemang, vilja och en obändig förmåga att
            göra det bästa möjliga av situationen. Det är tack vare de lärarna,
            vår tids hjältar, som vår skola finns och ändå fungerar på många
            håll.
          </note>
          <note>
            Om vi inte på allvar vidtar de åtgärder som krävs för att undvika
            att också de lärare som är kvar i skolan går in i väggen och blir
            långtidssjukskrivna, då är det verkligen fara å färde. Det känns
            inte som om utbildningsministern riktigt har tagit till sig signalerna.
            Utbildningsministern talar om lärarutbildningen, och vi ska snart
            debattera den mer. Det låter bra med mer vetenskaplig förankring,
            men hur går det ihop med att 70 doktorander och 22 forskare med
            seniorstatus inom skolforskning fick avsked på grått papper förra
            veckan? Hur går det ihop med de problem som finns när det gäller
            verksamhetsförlagd utbildning eller praktik inom lärarutbildningen,
            som vi ska tala om lite senare? Hur går utbildningsministerns
            ord och visioner ihop med den verklighet som många lärare, blivande
            lärare, elever och föräldrar upplever?
          </note>
          <note>
            Ta det här, herr talman, med statusen för läraryrket. När vi
            lägger fram konkreta förslag om att garantera kompetensutveckling
            och auktorisera läraryrket så att det en gång för alla blir fullständigt
            klart att inte vem som helst kan vara en bra lärare - ja, då talar
            utbildningsministern om något annat.
          </note>
          <note>
            Ta det här med sjukskrivningarna. Inte en enda gång i utbildningsministerns
            svar berördes på allvar de åtgärder som behövs för att råda bot
            på den sjukdom som drabbat alltför många i vår skola.
          </note>
          <note>
            Herr talman! Jag önskar att utbildningsministern vill bli något
            mer konkret i sina ord här i kammaren och ge något fler konkreta
            signaler om att utbildningsministern både uppfattat verkligheten
            och tänker göra något åt den.
          </note>
          <note type="speaker">
            Anf. 28 Utbildningsminister THOMAS ÖSTROS (s):
          </note>
          <note>
            Herr talman! Det är alltid lika trevligt att debattera med Torsten
            Lindström. Det är nästan så den känsla infinner sig som jag minns
            från min barndom när tältet kom på besök till grannfältet och
            vi smög in för att lyssna till vad som pågick - en underbar ton!
          </note>
          <note>
            Det är bara ett problem. Det som du ropade ut så effektfullt,
            Torsten Lindström - hur går det ihop -
          </note>
          <note>
            skulle kunna vara temat för den här interpellationsdebatten.
            För hur går det ihop?
          </note>
          <note>
            Torsten Lindström fick ju ett uppmärksammande även i Svenska
            Dagbladet i dag för att han har varit flitig. Jag uppskattar väldigt
            mycket det och att jag har fått nöjet att vara flitig tillsammans
            med dig under ett antal interpellationsdebatter.
          </note>
          <note>
            Under en hel vår har det låtit som om Torsten
          </note>
          <note>
            Lindström är medlem i ett parti som vill satsa på utbildning.
            Med den här ansatsen låter det verkligen som att här ligger det
            förslag och här ligger det pengar bakom. Men varje gång jag har
            skärskådat Torsten
          </note>
          <note>
            Lindströms argumentation visar det sig att man inte har några
            ambitioner alls när det gäller att tillföra resurser. Tittar vi
            på utgiftsområdet, utbildningspolitiken, så har ju Kristdemokraterna
            nästan 3 miljarder kronor mindre än regeringen. En av de viktiga
            frågorna här är ju att man har sagt blankt nej till att öronmärka
            pengar till skolan - blankt nej! Det betyder inga fler lärare
            och inga fler specialister av andra slag. Det är inte en prioriterad
            fråga för Kristdemokraterna.
          </note>
          <note>
            Vi kan titta på hur Kristdemokraterna gör när det gäller just
            läraryrkets attraktivitet. Ta ett sådant exempel som när vi föreslog
            Kristdemokraterna och övriga partier i riksdagen att vi även i
            fristående skolor - det är en ganska stor sektor i Sverige i dag
            - ska kräva lärarbehörighet, det vill säga att man har en examen
            från en lärarutbildning för att man ska få vara lärare. Då röstade
            Kristdemokraterna nej. Hur kan det komma sig? Ska det inte vara
            behöriga lärare i fristående skolor?
          </note>
          <note>
            Det är mycket ord, men ytterst lite handling, och det är mycket
            hemläxa kvar för Torsten Lindström att i så fall skapa en utbildningspolitik
            som också bidrar med resurser. För mig är det viktigt att vi stöttar
            kommunerna med att öka lärartätheten. Där har vi sett en vändning
            för första gången på tio år. Det är viktigt att se till att öka
            andelen behöriga lärare. Den vändningen kommer i år, tack vare
            att lärarhögskolan nu examinerar så många. Det är viktigt att
            stärka kvaliteten, tillsynen och granskningen av våra skolor.
            Bara för en månad sedan bildade vi det nya Skolverket med fördubblade
            anslag för att också driva på kvalitetsutvecklingen i våra skolor.
            Det är viktigt att se till att staten bidrar till skolutveckling
            genom att tillsammans med kommunerna sprida de goda exemplen och
            förstärka skolor, särskilt i utsatta stadsdelar i segregerade
            områden.
          </note>
          <note>
            Det är också viktigt att stärka den vetenskapliga grunden. Aldrig
            någonsin har utbildningsvetenskaplig forskning haft så mycket
            resurser som nu. Det är riktigt, som du pekar på, att en av våra
            myndigheter har fattat ett beslut rörande ett stort antal doktorander,
            men också där är det viktigt att myndigheten tar ansvar för att
            de doktoranderna faktiskt får fullfölja sin utbildning. Generellt
            sett finns det än så länge mer pengar till utbildningsvetenskaplig
            forskning än riktigt kvalificerade ansökningar. Orsaken till det
            är att det ska vara en vitamininjektion för att stärka det vetenskapliga
            fältet för att bidra till att vi verkligen får en utveckling av
            vår skola.
          </note>
          <note>
            Men Kristdemokraterna säger nej till alla resursförstärkningar:
            inga fler lärare till skolan och inga öronmärkta pengar till skolan.
            Men ord fattas sannerligen inte.
          </note>
          <note type="speaker">
            Anf. 29 TORSTEN LINDSTRÖM (kd):
          </note>
          <note>
            Herr talman! Nu när sommaren närmar sig är det väl snart dags
            för den gamla schlagerdängan med refrängen Sol, vind och vatten.
            Utbildningsministerns refräng verkar snarare vara Luft, luft och
            lite ord!
          </note>
          <note>
            Anfall är bästa försvar, verkar det som om utbildningsministern
            tycker. Det är den gamla vanliga socialdemokratiska taktiken att
            när man inte kan stå till svars för sin egen politik, då börjar
            man prata illa om någon annan. När man inte kan göra det interpellationen
            syftar till, nämligen att svara på de frågor som har ställts och
            visa på regeringens egen politik, då börjar man tala om någonting
            annat. Det är vi vana vid vid det här laget när utbildningsministern
            svarar, och det är lite pinsamt, men det får väl stå för utbildningsministern.
          </note>
          <note>
            När vi kommer till det interpellationen handlar om, åtgärder
            för att öka läraryrkets attraktivitet och åtgärder för att färre
            lärare ska bli utbrända och fler lärare ska vilja stanna i skolan,
            ja, då står regeringens politik naken. När vi kommer till de vetenskapliga
            landvinningar som utbildningsministern står här och slår sig för
            bröstet för - det har han gjort i tidigare debatter med mig också,
            för några veckor sedan - och när vi väl kommer till verkligheten
            och regeringens politik får genomslag ute på fältet hos myndigheterna,
            ja, då är det 70 doktorander och 22 seniora forskare som får gå
            hem. Det är resultatet av regeringens politik. Sedan hjälper det
            inte att stå och tala om alla satsningar man gjort, när man inte,
            utbildningsministern, vill peka på vad regeringen de facto tänker
            göra.
          </note>
          <note>
            Vilka åtgärder tänker regeringen de facto vidta?
          </note>
          <note>
            Skillnaden är oändligt stor mot Kristdemokraternas förslag, som
            i motsats till regeringen satsar mer pengar på skolan. Det irriterar
            utbildningsministern, men så är det faktiskt.
          </note>
          <note>
            Nej, herr talman, jag förväntar mig faktiskt ett svar, och jag
            tror att alla de tusentals lärare som arbetar hårt ute i skolan
            också förväntar sig ett svar.
          </note>
          <note>
            Vad tänker utbildningsministern göra? När tar passiviteten slut?
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2002/03:367 om avtal för verksamhetsförlagd
            utbildning i lärarutbildningen
          </note>
          <note type="speaker">
            Anf. 30 Utbildningsminister THOMAS ÖSTROS (s):
          </note>
          <note>
            Herr talman! Torsten Lindström har frågat mig vilka åtgärder
            jag avser att vidta för att skapa förutsättningar för att snarast
            slutförhandla ett avtal rörande villkoren för den verksamhetsförlagda
            delen av lärarutbildningen. Torsten Lindström ställer också frågor
            om metoderna för förhandlingsarbetet samt avtalets innehåll.
          </note>
          <note>
            Låt mig inleda med att påpeka att införandet av den verksamhetsförlagda
            delen av lärarutbildningen är en mycket viktig del av den lärarutbildningsreform
            som påbörjades i högskolan år 2001. En bärande tanke i reformen
            är det helhetsperspektiv som tar sig uttryck i kopplingen mellan
            grundutbildning, forskning och den verksamhetsförlagda delen av
            utbildningen.
          </note>
          <note>
            I den nya lärarutbildningen har, som Torsten
          </note>
          <note>
            Lindström påpekar, den verksamhetsförlagda delen bytt omfattning
            och innehåll jämfört med den tidigare praktiken.
          </note>
          <note>
            Det innebär bland annat att den verksamhetsförlagda delen av
            utbildningen i större utsträckning än tidigare är till ömsesidig
            nytta för skola och högskola.
          </note>
          <note>
            Skolans verksamhet påverkar lärarutbildningen och dess utformning
            samtidigt som utvecklingen inom lärarutbildningen ger avtryck
            i skolans verksamhet.
          </note>
          <note>
            Det sker med tillvaratagande av den kunskap som också en förstärkt
            forskning inom lärarutbildningen bidrar med. Denna process fördjupas
            av att lärarstudenterna förmodas göra sina examensarbeten med
            utgångspunkt i den verksamhetsförlagda delen av lärarutbildningen.
          </note>
          <note>
            För lärarna i ett arbetslag, som möter lärarstudenternas frågor
            och engagemang är denna nya arbetsform en utmaning som kräver
            tid och energi. Samtidigt ger den nya arbetsformen den enskilde
            läraren, arbetslaget och skolan värdefulla erfarenheter och kunskaper
            som är viktiga för skolans eget kvalitetsoch utvecklingsarbete.
            Denna ömsesidiga process har många skolor, kommuner och högskolor
            insett värdet av och utvecklat på ett positivt sätt. Detta har
            skett inom ramen för det gällande ramavtalet.
          </note>
          <note>
            Från lärarutbildningsreformens ikraftträdande har ett omfattande
            utvecklingsarbete genomförts vid lärosäten med lärarutbildning.
          </note>
          <note>
            Samtidigt har skolans kvalitets- och utvecklingsarbete förstärkts.
            En ny myndighetsstruktur för skolområdet har etablerats från den
            1 mars i år. I de konferenser om skolans kvalitetsarbete som Utbildningsdepartementet
            har arrangerat under våren, har företrädare för högskolans lärarutbildningar
            tagit en aktiv del.
          </note>
          <note>
            Regeringen utsåg i augusti 2002 en förhandlare med uppdraget
            att åstadkomma en överenskommelse beträffande den statliga ersättningen
            för vissa kostnader i samband med den verksamhetsförlagda delen
            av lärarutbildningen. Förhandlaren biträddes av en expertgrupp
            från Utbildningsdepartementet. Förhandlaren har fört konstruktiva
            samtal med parterna, det vill säga kommuner och högskolor. Utbildningsdepartementet
            och Svenska Kommunförbundet har dock inte kunnat enas om ett nytt
            avtal. Därmed löper det gamla avtalet vidare.
          </note>
          <note>
            Mot bakgrund av det nyligen gjorda försöket att nå en överenskommelse
            och att flertalet lärosäten och kommuner utvecklat ett positivt
            samarbete är jag för närvarande inte beredd att återuppta några
            förhandlingar.
          </note>
          <note type="speaker">
            Anf. 31 TORSTEN LINDSTRÖM (kd):
          </note>
          <note>
            Herr talman! Allra först ber jag att få tacka utbildningsministern
            för svaret på interpellationen.
          </note>
          <note>
            Läraryrket är ett av de mesta angelägna och viktiga yrkena. Lärarna
            är de som leder våra barn och ungdomar in i kunskapssamhället.
            Det våra lärare kan är också det som är grunden när barn och ungdomar
            lär sig, och är det något som är viktigt i kunskapssamhället så
            är det kunskap. Därmed är lärare viktiga.
          </note>
          <note>
            Och därmed är lärarutbildningen viktig.
          </note>
          <note>
            För några år sedan togs beslut om den nya lärarutbildningen.
            Den innehöll flera nyheter. Det skulle vara ett tydligare fokus
            på vetenskaplig förankring och kunskap om lärande, den utbildningsvetenskap
            som ministern och jag tidigare har diskuterat i kammaren, även
            om ministern senare har förvånat. Förra veckan framkom det ju
            att 22 seniora forskare och 70
          </note>
          <note>
            doktorander i 17 projekt i skolforskning tvingas avbryta sin
            forskning efter att regeringspolitiken sagt sitt. Det rimmar ganska
            illa med de synpunkter som ministern gav uttryck för i debatten
            med mig.
          </note>
          <note>
            I den nya utbildningen förutsattes också en tydligare samverkan
            mellan högskolan och praktikskolorna. Praktiken skulle ersättas
            av VFU, verksamhetsförlagd utbildning, där studenterna skulle
            tillbringa mer och regelbunden tid på så kallade partnerskolor.
          </note>
          <note>
            Så var det tänkt.
          </note>
          <note>
            Problemet, herr talman, är att detta beslut förutsatte att det
            skulle gå att uppbåda platser på skolor för
          </note>
          <note>
            VFU. I dag vet vi att VFU:n präglas av stora problem.
          </note>
          <note>
            Det är avsevärda svårigheter att hitta platser till alla lärarstudenter.
            Bara i Stockholm handlar det om flera hundra studenter som inte
            får praktikplats. Runtom i landet handlar det om kanske tusentals
            studenter som inte får sin VFU på det sätt som det var tänkt och
            som därmed luras på den utbildning som de satsat tid, lust och
            pengar på. På lärosäte efter lärosäte talas det om problemen med
            VFU-platser.
          </note>
          <note>
            En bidragande orsak är regeringens, i och för sig ganska typiska,
            oförmåga att ge högskolan och i det här fallet lärarutbildningarna
            rätt förutsättningar. Det handlar då framför allt om det avtal
            mellan stat och kommuner som reglerar den ersättning som lärarhögskolorna
            betalar till kommunerna för att de ställer upp med yrkesverksamma
            lärares tid och resurser.
          </note>
          <note>
            Det nu gällande avtalet slöts 1993. Det är alltså tio år gammalt,
            herr talman. Det är ett avtal som slöts i en tid när lärarutbildningen
            såg helt annorlunda ut och faktiskt hela skolan såg helt annorlunda
            ut.
          </note>
          <note>
            Förhandlingar har pågått i flera år för att man ska kunna sluta
            ett nytt avtal, utan framgång. Än så länge gäller därmed ett avtal
            som inte tar hänsyn till den nya lärarutbildningen, till skillnaden
            mellan VFU och den gamla praktiken och till handledarnas ökade
            arbetsbörda och betydelse som verkliga lärarutbildare. Det är
            inte undra på att det är svårt att hitta VFU-
          </note>
          <note>
            platser. Det är inte undra på att studenter ser sin utbildningstid
            gå förbi utan att den utbildning de varit lovade infrias.
          </note>
          <note>
            Detta, herr talman, är en gordisk knut som måste knäckas. Ett
            nytt avtal måste komma till stånd. Ansvaret är regeringens och
            utbildningsministerns. Trots det verkar ministern i sitt svar
            fullständigt sakna förståelse för problemet. Ministern tänker
            inte vidta några åtgärder. Han är nöjd som det är. Vilket besked
            är det till alla lärarstuderande som står utan praktik?
          </note>
          <note>
            Min fråga, herr talman, till utbildningsministern är faktiskt:
            Vilket besked ger han i dag i kammaren till de studenter som inte
            har fått sin praktik, som inte får det de har blivit lovade? Tänker
            ministern över huvud taget axla sitt ansvar för att de lärarstuderande
            ska få den utbildning som de har blivit lovade?
          </note>
          <note type="speaker">
            Anf. 32 Utbildningsminister THOMAS ÖSTROS (s):
          </note>
          <note>
            Herr talman! Vi lever inte i ett avtalslöst tillstånd, utan det
            är ett avtal som löper mellan stat och Kommunförbundet. Det finns
            ett starkt stöd i det ramavtalet för att göra lokala avtal.
          </note>
          <note>
            Vi lever i en högskolevärld där vi lägger mycket stort ansvar
            på högskolorna själva. Så fungerade också det gamla avtalet. Förhandlingar
            ska alltså ske mellan högskolan eller universitetet och den kommun
            eller de kommuner som man vill samarbeta med.
          </note>
          <note>
            Sedan den nya lärarutbildningen har kommit har vi fått en rad
            sådana nya lokala avtal som tar hänsyn till den moderna lärarutbildningen,
            så det är inte alls den form av dramatik som Torsten Lindström
            vill påskina. Här handlar det om ett ramavtal på central nivå.
          </note>
          <note>
            Det är oerhört viktigt för kommunerna - och det ser vi på de
            allra flesta håll - att de inser att den verksamhetsförlagda delen
            av utbildningen är kommunernas möjlighet att vara med och ha inflytande
            över lärarutbildningen. Det är en känd och gammal frågeställning
            hos kommunerna. Och vi ser nu väldigt många kommuner som på ett
            mycket skickligt sätt jobbar med att ta till vara den här möjligheten.
            För det fungerar åt bägge håll.
          </note>
          <note>
            Om man får en bra verksamhetsförlagd utbildning får kommunerna
            möjlighet att också ha synpunkter på den del av lärarutbildningen
            som sker inom högskolan. Men det handlar naturligtvis också om
            framtidens lärare, attraktiviteten i läraryrket. Hur ska man se
            till, som kommun, att man är en attraktiv arbetsgivare för de
            lärare som nu examineras i allt högre grad? Det här ser ju kommunerna.
            Jag vet också att vi i Stockholm, där inkörningsproblemen har
            varit som störst, nu har en kommunledning som engagerat jobbar
            med detta. Så var det inte under den borgerliga perioden i
          </note>
          <note>
            Stockholm. Men nu har vi en kommunledning som ser att detta är
            strategiskt viktigt och som arbetar aktivt tillsammans med lärarhögskolan
            för att lösa detta. Samtidigt finns det många kranskommuner kring
            Stockholm som naturligtvis ser detta som en möjlighet att rekrytera
            framtidens lärare.
          </note>
          <note>
            Avtalet löper vidare. Det är ett ramavtal som väl stöder de lokala
            avtal som man just arbetar med lokalt, där varje universitet har
            de olika kommunerna som motparter. Jag välkomnar verkligen de
            nya lokala avtal som har kommit till stånd, så det är ingen ko
            på isen när det gäller ramavtalet.
          </note>
          <note>
            Det är helt oacceptabelt om det visar sig att en lärarstudent
            inte får praktik. Ansvaret för att lösa det ligger på universiteten
            och högskolorna, och jag utgår från att de gör det.
          </note>
          <note type="speaker">
            Anf. 33 TORSTEN LINDSTRÖM (kd):
          </note>
          <note>
            Herr talman! Utbildningsministern säger att det inte är någon
            ko på isen. Nja, det är nog väldigt nära en ko på isen. Vi är
            snubblande nära ett laglöst land, även om det gamla avtalet från
            1993 formellt fortfarande gäller.
          </note>
          <note>
            Jag passade på att fråga riksdagens utredningstjänst hur arbetet
            såg ut på de olika lärarhögskolorna när det gäller VFU. Svaret
            jag fick var entydigt. Man har problem med att hitta tillräckligt
            med platser. Det finns lärosäten där det fungerar väl, men på
            många håll fungerar det inte alls tillfredsställande.
          </note>
          <note>
            Vid olika besök på olika lärarutbildningar runtom i landet har
            jag också kunnat konstatera just detta.
          </note>
          <note>
            Det handlar om avsaknaden av VFU-platser, bristen på platser.
            Väldigt många hänvisar till det som egentligen, herr talman, borde
            vara ganska självklart även för utbildningsministern. Man har
            ett ramavtal som är tio år gammalt och som faktiskt skrevs när
            lärarutbildningen såg ut på ett helt annat sätt och när förväntningarna
            på den så kallade praktiken, eller på
          </note>
          <note>
            VFU-handledarna, såg ut på ett helt annat sätt. Det är klart
            att så länge ett så gammalt ramavtal gäller så finns inte de förutsättningar
            som behövs för att det ska bli bra ute på lärosätena.
          </note>
          <note>
            Eftersom det här är ett ansvar som ligger direkt på
          </note>
          <note>
            Utbildningsdepartemenet, där utbildningsministern är chef, skulle
            det vara tacknämligt om utbildningsministern faktiskt kunde ge
            ett klart besked och säga:
          </note>
          <note>
            Stopp och belägg! Nu måste vi få fram ett avtal. Nu sätter vi
            oss vid bordet och diskuterar tills det blir ett fungerande avtal
            som bygger på dagens verklighet och inte på det som var för tio
            år sedan.
          </note>
          <note>
            Det här berör mycket starkt det som vi diskuterade tidigare här
            i kammaren, nämligen lärarbristen.
          </note>
          <note>
            Om inte lärarutbildningen fungerar när det gäller teorin - jag
            konstaterar återigen att regeringens politik leder till att 70
            doktorander får sluta - och praktiken och lärarutbildningen inte
            får rätt förutsättningar för att fungera är det inte konstigt
            på något sätt att det blir problem att fylla posterna som lärare
            vid landets skolor.
          </note>
          <note>
            Jag förväntar mig faktiskt, herr talman, att utbildningsministern
            tar ett initiativ och att utbildningsministern upphör med denna
            passivitet. Jag förväntar mig att han klart och ärligt och tydligt
            ser till att ta ett initiativ, så att ett nytt avtal kan komma
            till stånd.
          </note>
          <note>
            Det kan inte vara så som utbildningsministern säger, att det
            nuvarande avtalet från 1993 väl stöder dagens lärarutbildning.
            Det är ju trots allt från 1993.
          </note>
          <note>
            Jag förväntar mig att utbildningsministern ger besked.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2002/03:354 om yttrandefriheten i
            arbetslivet
          </note>
          <note type="speaker">
            Anf. 34 Justitieminister THOMAS BODSTRÖM (s):
          </note>
          <note>
            Herr talman! Camilla Sköld Jansson har frågat statsrådet Hans
            Karlsson dels om regeringen i år avser att presentera förslag
            som stärker yttrandefriheten för privatanställda, dels om det
            planeras initiativ som syftar till att offentliga arbetsgivare
            ska ta ett större ansvar än i dag för att yttrandefriheten stärks
            i praktiken. Interpellationen har överlämnats till mig.
          </note>
          <note>
            Jag håller naturligtvis med Camilla Sköld Jansson om att yttrandefriheten
            är av största vikt, såväl i arbetslivet som i samhället i övrigt.
            Yttrandefriheten är ett fundament i det demokratiska samhällskicket,
            och den måste vi självfallet alltid värna. Men man får inte heller
            glömma bort att det faktiskt redan i dag finns ett mycket starkt
            skydd för de enskildas yttrandefrihet; en frihet som den enskilde
            självfallet har också i egenskap av arbetstagare. I regeringsformen
            finns ju regler som anger att varje medborgare gentemot det allmänna
            är garanterad yttrandefrihet. Yttrandefriheten är också en av
            de rättigheter som Europakonventionen garanterar. Ett särskilt
            starkt skydd för de enskildas yttrandefrihet finns också i tryckfrihetsförordningen
            och yttrandefrihetsgrundlagen. Dessa båda grundlagar innehåller
            bestämmelser om meddelarfrihet. Den friheten innebär att alla
            medborgare har rätt att lämna uppgifter till massmedier utan att
            kunna straffas för det. De har också rätt att vara anonyma.
          </note>
          <note>
            Jag vill alltså särskilt betona att även anställda i privat verksamhet
            har meddelarfrihet.
          </note>
          <note>
            Det skydd som grundlagarna ger för yttrande- och meddelarfriheten
            innebär också att det allmänna i egenskap av arbetsgivare inte
            får säga upp eller omplacera sina arbetstagare med anledning av
            att de utnyttjat nämnda friheter. Jag kan i och för sig konstatera
            att när det gäller privatanställda så finns det inte något tydligt
            lagfäst skydd för deras yttrandefrihet mot sådana ingripanden
            från arbetsgivaren. Den här frågan har också diskuterats i olika
            sammanhang.
          </note>
          <note>
            Som Camilla Sköld Jansson nämner utreddes för inte så länge sedan
            förutsättningarna att stärka de privatanställdas yttrandefrihet.
            En utredare presenterade i februari 2001 ett lagförslag av arbetsrättslig
            karaktär.
          </note>
          <note>
            Emellertid var kritiken från remissinstanserna av så allvarlig
            art att det inte ansågs möjligt att gå fram med en proposition
            i enlighet med utredarens förslag.
          </note>
          <note>
            Att frågan om att helt jämställa privatanställda med offentliganställda
            i nu aktuella hänseenden är ytterst komplex bekräftas av det förhållandet
            att även två parlamentariska utredningar under 1980- och
          </note>
          <note>
            1990-talen har misslyckats med att lösa den uppgiften. Erfarenheterna
            visar alltså att det inte är en alldeles lätt uppgift att stärka
            de privata arbetstagarnas yttrandefrihet. Men jag är naturligtvis
            överens med
          </note>
          <note>
            Camilla Sköld Jansson om att så ska ske, antingen genom lagstiftning
            eller på något annat sätt. Regeringen arbetar därför vidare med
            frågan. Arbetet med att finna en lösning är förstås prioriterat
            men min bedömning är att det inte i år kommer att läggas något
            förslag som stärker de privatanställdas yttrandefrihet.
          </note>
          <note>
            När det gäller de offentliga arbetsgivarnas ansvar såvitt avser
            yttrandefriheten vill jag framhålla att dåvarande statsrådet Britta
            Lejon år 2000 tog initiativ till kampanjen Öppna Sverige. Syftet
            var att verka för större öppenhet och insyn i den offentliga sektorn.
          </note>
          <note>
            Jag bedömer att kampanjen, som pågick till 2002, fyllde sitt
            syfte. Den bidrog till att på bred front öka medvetenheten inom
            statliga myndigheter, kommuner och landsting om värdet av en öppen
            granskning och fri diskussion om förhållandena på arbetsplatsen.
          </note>
          <note>
            Rådet för Öppna Sverige presenterade i sin rapport
          </note>
          <note>
            Öppna Sverige - för en öppen och offentlig förvaltning ett antal
            förslag som syftade till att förbättra tillämpningen av offentlighetsprincipen
            inom den offentliga sektorn, sprida kunskap och medvetenhet om
            öppenhetsfrågor i samhället samt skapa engagemang och debatt för
            en större öppenhet på arbetsplatserna i den offentliga sektorn.
          </note>
          <note>
            Myndigheterna lyder under regeringen, men det är den enskilda
            verksledningen som själv har att svara för att gällande lagstiftning
            efterlevs på alla håll inom myndigheten. Däremot tar regeringen
            ett övergripande ansvar för förhållandena inom förvaltningen.
            I
          </note>
          <note>
            fråga om yttrandefriheten kommer detta till uttryck i de utbildningar
            som Regeringskansliet kontinuerligt bedriver för ledamöter i myndighetsstyrelser
            och för verkschefer. Detsamma sker i de chefsutbildningar och
            handläggarutbildningar som Statens kvalitetsoch kompetensråd bedriver
            på regeringens uppdrag.
          </note>
          <note>
            Mot denna bakgrund anser jag att det för närvarande inte krävs
            några ytterligare åtgärder från regeringens sida när det gäller
            de offentliganställdas möjligheter att utnyttja sin yttrandefrihet.
          </note>
          <note>
            Jag vill slutligen framhålla att jag anser att det är angeläget
            att frågor kring vår omistliga yttrandefrihet debatteras. Att
            diskutera möjliga vägar att ytterligare befästa yttrandefriheten
            är ju faktiskt också ett sätt att värna den. Därför vill jag avsluta
            med att säga att jag är tacksam för det tillfälle till diskussion
            i denna fråga som Camilla Sköld Jansson har möjliggjort.
          </note>
          <note>
            Anf. 35 CAMILLA SKÖLD JANS-
          </note>
          <note>
            SON (v):
          </note>
          <note>
            Herr talman! Jag vill instämma i att redan det faktum att man
            diskuterar yttrandefriheten är ett sätt att värna densamma. Sedan
            behövs det ju handling också. Den här interpellationen handlar
            i första hand om yttrandefriheten för anställda och inte om yttrandefriheten
            på Regeringskansliet som en lokaltidning hemma hade hoppats på
            med anledning av EMU-
          </note>
          <note>
            debatten. Men det kanske vi kan ta en annan gång.
          </note>
          <note>
            När det gäller yttrandefriheten på arbetsplatsen är vi från Vänsterpartiets
            sida bekymrade över att det händer så lite. Om man läser interpellationssvaret
            bekräftar det vår oro. Det verkar som om de här frågorna har hamnat
            på undantag. Egentligen får vi inte se något pågående arbete från
            regeringens sida. Det är inte heller riktigt enkelt att ta del
            av hur regeringen ser på problemen. I svaret får vi ingen vägledning
            kring vad regeringen tycker är viktigt.
          </note>
          <note>
            Ett exempel är att en del av den allvarligaste problematik vi
            har nu är den privata arbetsmarknaden.
          </note>
          <note>
            För privatanställda saknas det faktiskt lagskydd för yttrandefriheten.
            Där är det arbetstagarens lojalitet med arbetsgivaren som kommer
            i första rummet. Det beskriver statsrådet med formuleringar som
            att även anställda i privat verksamhet har meddelarskydd -
          </note>
          <note>
            och det stämmer ju - och att man i och för sig kan konstatera
            att det inte finns något tydligt lagfäst skydd mot att arbetsgivaren
            säger upp eller omplacerar en anställd som utnyttjat yttrandefriheten.
          </note>
          <note>
            Det känns som om statsrådet inte riktigt tycker att det här är
            så stora problem. Ett annat sätt att uttrycka samma sak är ju
            att säga att det faktiskt är så att det inte finns något skydd.
            Om man riskerar att bli uppsagd om man yttrar någonting har man
            inte yttrandefrihet. Det här gör i kombination med en ökande andel
            otrygga visstidsanställningar att vi får en tyst arbetsmarknad.
            Uttrycket hälsan tiger still passar inte in här utan det är faktiskt
            raka motsatsen.
          </note>
          <note>
            Därför vore det bra om statsrådet ville förtydliga hur regeringen
            ser på behovet av att stärka de privatanställdas skydd. Är det
            tillfredsställande med gällande ordning? Är det därför vi inte
            kan få något konkret svar på när en lagstiftning kommer annat
            än att den åtminstone inte kommer inom det närmaste året?
          </note>
          <note>
            Min andra fråga gäller de anställda i offentlig verksamhet som
            privatiseras. Där är det ju så, trots lex Sarah, att en anställd
            som bedriver samma arbete och har samma ansvar inte kan berätta
            om allvarliga missförhållanden i verksamheten när verksamheten
            går över till entreprenad. Hur ser regeringen på det?
          </note>
          <note>
            Kan man tänka sig att regeringen som ett steg på vägen mot att
            hela arbetsmarknaden får garanterad yttrandefrihet börjar med
            den del som handlar om att ge de anställda i offentlig verksamhet
            som har privatiserats samma skydd som de i det allmänna?
          </note>
          <note>
            För det tredje undrar jag över regeringens inställning och hur
            statsrådet menar att det ser ut på arbetsplatserna inom den offentliga
            sektorn. Vår bild är att många, särskilt kvinnor, inte använder
            sin yttrandefrihet eftersom de inte känner trygghet från arbetsgivarsidan.
            Det handlar i stor utsträckning om att chefer, och också politiker,
            inte känner till vilka rättigheter de anställda i offentliga verksamheter
            de facto har. Därför är min tredje fråga: Menar statsrådet att
            det är tillfredsställande inom offentlig sektor, högt i tak, att
            yttrandefriheten fungerar tillfredsställande där och att regeringen
            därför inte tänker vidta några åtgärder?
          </note>
          <note type="speaker">
            Anf. 36 Justitieminister THOMAS BODSTRÖM (s):
          </note>
          <note>
            Herr talman! Jag kan hålla med om att det visst finns skäl att
            stärka yttrandefriheten för privatanställda. Jag är dock inte
            beredd att ge något förslag i dag, eftersom det är just lagstiftningsvägen
            som är den möjliga.
          </note>
          <note>
            Flera av de här frågorna rör också andra departement, och jag
            kan inte ge mig in på att här och nu svara på flera olika frågor.
            Särskilt är det Näringsdepartementet som har hand om frågor som
            rör arbetsrätten och arbetsmiljön. Men jag håller med om att frågan
            är mycket viktig hoppas att vi snart kommer att finna en väg som
            leder till stärkt yttrandefrihet för de privata arbetstagarna.
          </note>
          <note>
            När det gäller de offentliga arbetsgivarnas ansvar för att stärka
            yttrandefriheten vill jag hänvisa till vad jag tidigare sagt och
            också tillägga att detta är en fråga för i första hand Gunnar
            Lund, som är ansvarig minister på området.
          </note>
          <note>
            Jag beklagar att jag inte kan ge ett mer tydligt svar, men jag
            får hänvisa till det jag sade inledningsvis.
          </note>
          <note>
            Anf. 37 CAMILLA SKÖLD JANS-
          </note>
          <note>
            SON (v):
          </note>
          <note>
            Herr talman! Det här kanske beskriver orsaken till att det händer
            så lite i de här frågorna. Slutsatsen av detta måste då vara att
            regeringen faktiskt måste sätta sig ned och ta ett samlat grepp
            kring de här frågorna.
          </note>
          <note>
            Jag tycker först och främst att det är anmärkningsvärt att det
            nu är över två år sedan man gjorde den senaste utredningen i denna
            viktiga fråga utan att någonting har hänt.
          </note>
          <note>
            Det är också anmärkningsvärt att jag som riksdagsledamot, när
            jag vill ställa de här viktiga frågorna till ett statsråd, inte
            ska kunna få svar därför att man hänvisar till olika departement.
            Det är mycket bekymmersamt, därför att det är stora problem med
            offentlig verksamhet, som tyvärr i allt större utsträckning privatiseras.
            Vi har inte klarat ut hur man som anställd ska kunna fullfölja
            sitt ansvar eller hur man ska kunna tillvarata samhällsintresset
            så att man har tillräcklig insyn.
          </note>
          <note>
            Det är också mycket bekymmersamt att man på de offentliga arbetsplatserna
            inte fullt ut tillämpar de lagar och regler som finns. Det finns
            olika orsaker till det. Men det är allvarligt när man också vet
            att det är ett jämställdhetsproblem och att det i så stor utsträckning
            är just kvinnor som inte känner till sina rättigheter och inte
            vågar använda dem.
          </note>
          <note>
            På den helt och hållet privata marknaden är det arbetsgivarens
            intresse som är helt överordnat både samhällsintresset och de
            anställdas intressen. Vad vi från riksdagens håll, till exempel
            vi i Vänsterpartiet som driver de här frågorna, får efterfråga
            hos regeringen är någon form av samordningsansvar och att regeringen
            ganska snart presenterar en proposition som tar tag i det här.
            Som sagt finns det olika delar att börja med. Man behöver inte
            börja med den svåraste som kanske handlar om hur man täcker in
            den privata arbetsmarknaden. Men man kan åtminstone ta itu med
            det problem som är så akut för dagen, det vill säga gränslandet
            där offentlig verksamhet går över till privat verksamhet.
          </note>
          <note type="speaker">
            Anf. 38 Justitieminister THOMAS BODSTRÖM (s):
          </note>
          <note>
            Herr talman! Jag håller alltså med om att det finns saker som
            kan behöva göras här. Som jag sade tidigare har jag inte några
            konkreta förslag. Men jag anser att frågan är så viktig att jag
            tycker att vi ska undersöka möjligheten att ta ett samlat grepp,
            och jag föreslår att vi gör det tillsammans. Frågan finns faktiskt
            med i 121-punktsprogrammet.
          </note>
          <note>
            På det här området fungerar samarbetet alldeles utmärkt med såväl
            Vänsterpartiet som Miljöpartiet, så jag tycker att den här frågan
            kan fortsätta att beredas gemensamt för att vi ska se vilka ytterligare
            förbättringar som eventuellt kan vidtas i dessa svåra avvägningar.
          </note>
          <note>
            Anf. 39 CAMILLA SKÖLD JANS-
          </note>
          <note>
            SON (v):
          </note>
          <note>
            Herr talman! Det var ett konkret, tydligt och rakt svar. Vad
            jag kan förstå finns det alla förutsättningar för att vi inom
            ett år ska kunna ta fram en proposition som stärker yttrandefriheten
            på hela arbetsmarknaden.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2002/03:384 om överbeläggningen på
            kriminalvårdsanstalterna
          </note>
          <note type="speaker">
            Anf. 40 Justitieminister THOMAS BODSTRÖM (s):
          </note>
          <note>
            Herr talman! Hillevi Engström har frågat mig vilka åtgärder jag
            avser att vidta för att lösa kriminalvårdens problem med överbeläggning
            och säkra en human och effektiv kriminalvård för dem staten frihetsberövar
            på grund av brott.
          </note>
          <note>
            Jag delar Hillevi Engströms uppfattning att beläggningssituationen
            på anstalterna är bekymmersam.
          </note>
          <note>
            Den har många negativa effekter på kriminalvårdens verksamhet,
            både för personalen och för de intagna.
          </note>
          <note>
            Den mest verkningsfulla åtgärden på kort sikt är att bygga ut
            antalet platser. Kriminalvården har därför fått och kommer att
            få extra resurser för att göra det.
          </note>
          <note>
            Förra året fick kriminalvården 150 miljoner kronor. I
          </note>
          <note>
            år har man fått 230 miljoner kronor. Dessutom har regeringen
            i vårpropositionen föreslagit att kriminalvården ska få ytterligare
            200 miljoner kronor i år.
          </note>
          <note>
            Till detta kommer regeringens narkotikasatsning.
          </note>
          <note>
            Den innebär att 100 miljoner kronor avsatts under en treårsperiod
            för särskilda insatser inom kriminalvården. Den här satsningen
            har gjort det möjligt för kriminalvården att redan under 2002
            skapa 800 särskilda platser för motivation och behandling. Genom
            det har möjligheterna att differentiera intagna efter deras behov
            av behandling långt mer än fördubblats.
          </note>
          <note>
            Det är alltså betydande medel som har tillförts kriminalvården.
            Det är en självklarhet att resurserna ska utnyttjas så effektivt
            som möjligt. Regeringen har också i ett uppdrag till Kriminalvårdsstyrelsen
            satt upp riktlinjer för platsutbyggnaden. Den ska ske så att de
            nya platserna kan användas flexibelt både vad gäller säkerhet
            och beläggning. Inriktningen är att vi i framtiden ska ha färre
            och större enheter. Det har fördelar både för verksamheten och
            för ekonomin.
          </note>
          <note>
            Slutligen vill jag framhålla att vi i Sverige - trots den höga
            beläggningen på anstalter och häkten - har en både säker och human
            kriminalvård. I regeringens uppdrag till kriminalvården ingår
            också att arbeta för att förebygga återfall i brott. Regeringen
            driver en aktiv kriminalvårdspolitik med åtgärder inom flera olika
            områden för att utveckla verksamheten.
          </note>
          <note type="speaker">
            Anf. 41 HILLEVI ENGSTRÖM (m):
          </note>
          <note>
            Herr talman! Landets fängelser har mer och mer förvandlats till
            förvaringsplatser. Och det råder stor överbeläggning, det är vi
            överens om. Alla tillgängliga rum används. På en del håll använder
            man också dubbelbeläggning.
          </note>
          <note>
            Situationen på landets häkten är ännu värre. Där använder man
            till och med besöksrum och sjukrum.
          </note>
          <note>
            Det gör att de intagna inte kan ta emot besök, vilket är negativt
            för de intagna, de häktade och även för deras familjer och anhöriga.
          </note>
          <note>
            Det finns i dag ungefär 300 personer som har en lagakraftvunnen
            dom och sitter inlåsta på häkten mycket längre tid än vad JO har
            sagt är rimligt. JO
          </note>
          <note>
            har uttalat någonting om en vecka, och det finns personer som
            sitter en månad eller längre på häkte därför att det inte finns
            en ledig plats inom kriminalvården.
          </note>
          <note>
            Det är mycket allvarligt. Det är allvarligt av flera skäl, och
            jag väljer att ta upp några av dem.
          </note>
          <note>
            För det första: Ur ett individperspektiv är möjligheterna till
            en meningsfull och human kriminalvård väsentligt försämrade. På
            sina håll är det endast en fråga om förvaring, vilket man även
            kan läsa om i
          </note>
          <note>
            Sekos nyhetsblad till sina anställda. Det betyder att de rehabiliterande
            åtgärderna i form av påverkansprogram med mera inte kommer till
            stånd.
          </note>
          <note>
            För det andra: En brottsling som varit inlåst i fängelse och
            inte har fått någon meningsfull behandling tenderar att vara mer
            brottsbenägen när han eller hon släpps ut. Riskerna för återfall
            är redan i dag höga och kan tendera att accelerera. Det skulle
            innebära att risken för att det blir fler brottsoffer i samhället
            ökar.
          </note>
          <note>
            För det tredje: Situationen för de anställda har försämrats.
            De intagnas frustration leder till en otäck stämning på våra fängelser
            - jag har själv haft möjlighet att besöka några av dem under våren
            och har pratat med personalen - där hot och trakasserier eskalerar.
            Överbeläggningen leder, enligt personalen, till säkerhetsrisker
            och reducerar kriminalvårdarnas roll till en gammaldags fångvaktarroll.
            Den humana kriminalvården som vi alla är överens om blir en myt
            om den inte omsätts i praktiken.
          </note>
          <note>
            Ja, det finns en hel del problem, och det är tråkigt att rabbla
            upp dem. Men jag tror att orsakerna står att söka i den brist
            på långsiktighet och planering som finns och oförståelsen för
            de ekonomiska behoven som faktiskt är större än de medel som regeringen
            har aviserat till kriminalvården.
          </note>
          <note>
            Budgetunderskottet är skriande stort och täcks inte på långa
            vägar in av det engångsanslag som kriminalvården fick i vårbudgeten.
            Man beräknar att underskottet år 2004 kommer att vara ungefär
            700
          </note>
          <note>
            miljoner kronor och att anslagskrediten då ska vara fullt utnyttjad.
          </note>
          <note>
            Det behövs, utöver fler resurser, en tankerevolution. Jag tror
            att det är dags att införa ett reellt klientbegrepp inom kriminalvården.
            Enligt ordboken är en klient en person som under en längre tid
            och delvis med egen medverkan får hjälp av en fackman. Tyvärr
            är det enda begrepp som i dag tycks finnas inom kriminalvården
            nöjd-kund-begreppet, där man har anammat det gamla tankesättet
            att nöjda kunder kommer tillbaka, och det tror jag att varken
            jag eller justitieministern är intresserad av.
          </note>
          <note>
            Med en human och kravfull kriminalvård värd namnet tycker jag
            att strafftiden ska användas till att rehabilitera de dömda och
            ge de här personerna en bra förutsättning att leva ett hederligt
            liv när de väl släpps ut. Då tror jag att tiden är en faktor som
            rätt använd kan bidra till att tillgodose den intagnes vårdbehov.
          </note>
          <note>
            Därför tycker vi i Moderaterna att det är väsentligt att strafftiderna
            ses över och att man använder ett större spektrum, som finns i
            dag, när man dömer till olika påföljder.
          </note>
          <note>
            Den tid man tillbringar på anstalt ska innebära en tuff tillvaro
            för den intagne såtillvida att det ska ställas tydliga krav på
            prestationer i form av arbete, studier eller deltagande i olika
            programverksamheter, till exempel det här empatiprogrammet, där
            den intagne får möjlighet att lära sig och sätta sig in brottsoffers
            situation.
          </note>
          <note>
            Med en bra kriminalvård kan brottsligheten minska på sikt. Det
            finns en fråga som jag är överens med justitieministern om. Där
            ser jag fram emot resultat inom en snar framtid. Vi fick höra
            i söndags att dagens system med den automatiska tvåtredjedelsfrigivningen
            är ett extremt oflexibelt system. Jag undrar om justitieministern
            skulle kunna utveckla det här något mer.
          </note>
          <note type="speaker">
            Anf. 42 Justitieminister THOMAS BODSTRÖM (s):
          </note>
          <note>
            Herr talman! Ja, det finns nog en del som vi är överens om, till
            exempel att det behövs fler platser.
          </note>
          <note>
            Det är så situationen är i Sverige liksom i många andra länder.
            Vi ska inte hamna i den situationen som
          </note>
          <note>
            Norge och andra har. Man har ett slags soningskö -
          </note>
          <note>
            också i Danmark - när man helt enkelt inte får in personerna
            i tid. Vi ska bygga platser. Det var därför vi gav det här uppdraget
            med upp till 1 000 platser under de närmaste åren. Det är primärt,
            det håller jag med om.
          </note>
          <note>
            Sedan ligger det kanske i sakens natur att vi med våra olika
            roller lyfter fram olika delar. Det är riktigt att det finns problem,
            ingen tvekan om det. Det finns till och med stora problem på vissa
            håll. Men det är också så, det vill jag understryka, att det görs
            mycket bra saker inom kriminalvården. Vi har bland annat narkotikasatsningar,
            som jag nämnde. Det finns nu särskilda anstalter, jag kan nämna
            Högsboanstalten som ett exempel, där stora framsteg har gjorts.
            Där ställer man olika krav. Man ska kunna ge chansen till en bra
            vård för dem som är särskilt motiverade men man ska också öka
            kontrollmöjligheten för dem som missköter sig. Sexualförbrytare
            görs det framsteg med, bland annat på Norrtäljeanstalten. Så det
            finns framgångar att rapportera om, men det ligger som sagt kanske
            mer i sakens natur att det är jag som framför dessa.
          </note>
          <note>
            Sedan är det också så, när det gäller den långsiktiga planeringen,
            att det faktiskt är precis det vi har gjort. Vi tillsatte just
            en sådan utredning förra året, som handlar om en ny kriminalvårdslag.
            Den vi har i dag har funnits väldigt länge, och det är dags att
            ändra synsättet. Jag tycker mig se att vi trots allt kan vara
            överens på vissa områden: Vi ska ställa större krav.
          </note>
          <note>
            Det ska finnas en flexibilitet, vilket vi har efterlyst.
          </note>
          <note>
            Det finns med i det här arbetet. Man ska till exempel, vilket
            kan tyckas självklart, i större utsträckning ta hand om sig själv.
            Man ska naturligtvis, tycker jag, kunna laga sin egen mat och
            städa själv i betydligt större utsträckning än i dag. I dag är
            det på ett fåtal platser i Sverige man gör det. Jag tycker att
            det är en självklarhet, om man ska kunna återanpassas i samhället,
            att man kan laga sin egen mat.
          </note>
          <note>
            Det här går att utveckla ytterligare. För att svara på den sista
            konkreta frågan, om vad detta innebär i påföljdshänseende, är
            ju situationen i dag den att vi även på detta område har ett oerhört
            oflexibelt system. Det är egentligen ingen skillnad i dag mellan
            den som till varje pris försöker återanpassa sig och den som inte
            på något sätt är intresserad av det här och på olika sätt förstör
            för sin omgivning. De får i stort sett samma straff. Det handlar
            om några dagar.
          </note>
          <note>
            Det här har jag lyft fram, och jag tycker att det vore positivt
            om man skulle kunna se det på olika sätt.
          </note>
          <note>
            De som har kortare fängelsestraff och förstagångsförbrytare skulle
            kunna få kortare tid och de som misssköter sig ska få längre tid.
            När jag säger det här framstår det bara som att det handlar om
            halvtidsfrigivning och så vidare. Nu har inte det nämnts av interpellanten
            här, och jag är glad för det. Vad det är fråga om är faktiskt
            att hitta ett flexiblare system, vilket finns i nästan alla andra
            länder, men inte i Sverige.
          </note>
          <note>
            Jag ser fram emot att den här frågan ska debatteras ytterligare.
            Jag tycker mig se, även om vi kanske är oense om strafftider och
            så vidare, att grundprincipen måste gälla om ett mer flexibelt
            system. De som sköter sig ska få bättre möjligheter att återanpassa
            sig och de som missköter sig måste vi se strängare på än i dag.
          </note>
          <note type="speaker">
            Anf. 43 HILLEVI ENGSTRÖM (m):
          </note>
          <note>
            Herr talman! Jag är den första att instämma i att den som missköter
            sig och terroriserar sin omgivning inte ska bli utsläppt automatiskt,
            generellt sett, efter två tredjedelar av tiden som de som sköter
            sig blir.
          </note>
          <note>
            Det måste finnas en morot, och det är också någonting som personalen
            inom kriminalvården säger är ett problem. Man har inga morötter
            att dela ut till dem som bjuder till och verkligen vill ändra
            sitt beteende.
          </note>
          <note>
            Där är vi alltså överens, och det känns ju positivt.
          </note>
          <note>
            Jag tänkte ställa en fråga som gäller den här utbyggnaden inom
            kriminalvården. Det tar ganska lång tid att få en ny anstalt till
            stånd. Det har ju diskuterats om en stor kriminalvårdsanstalt
            i Västerås. Vi tror att det är viktig att det blir större enheter,
            som blir mer effektiva. Därför skulle det vara intressant att
            höra om det finns någon planering. Nu avvaktar vi den här utredningen,
            men det måste också sättas i gång om det ska kunna bli några nya
            platser inom rimlig tid.
          </note>
          <note>
            Det tycker jag är en viktig fråga.
          </note>
          <note>
            Sedan vill jag inte debattera det här med halvtidsfrigivning
            eller inte, men jag tror att det är viktig att minnas att den
            som blir dömd till ett frihetsberövande straff första gången i
            allmänhet inte är någon förstagångsförbrytare - om man inte har
            gjort sig skyldig till ett mord eller ett grovt våldsbrott. Sannolikt
            har personen blivit dömd till andra påföljder, som villkorlig
            dom eller vård inom socialtjänsten, tidigare.
          </note>
          <note>
            Jag tror att det är viktigt att det blir en kraftig reaktion.
            Det visar också en undersökning som Jerzy
          </note>
          <note>
            Sarnecki har gjort, som det skrivs en del om i tidningen i dag.
            Det har effekt att det blir ett frihetsstraff. Mina frågor till
            justitieministern är: Hur fortgår arbetet med den här utredningen
            och hur ligger planeringen av den nya kriminalvårdsanstalten i
            Västerås till i tiden?
          </note>
          <note type="speaker">
            Anf. 44 Justitieminister THOMAS BODSTRÖM (s):
          </note>
          <note>
            Herr talman! Jag hoppas att jag inte har missuppfattat det här.
            Utredningen om en ny kriminalvårdslag pågår för fullt sedan förra
            året. Beträffande utbyggnaden har vi i och för sig har sagt i
            en instruktion till kriminalvården att det ska byggas fler platser.
            Vi har sagt det tidigare, men det fattades ett regeringsbeslut
            för ett par veckor sedan med en klar och tydlig uppmaning om att
            det nu ska byggas nya platser.
          </note>
          <note>
            Detta innebär inte en ny anstalt, vilket skulle ta flera år att
            bygga. Det ska kunna ske på olika sätt, bland annat kanske på
            det sätt som nämnts här, något större enheter. Men man ska också
            utnyttja de fängelser som finns i dag. När man besöker olika fängelser
            ser man att det faktiskt finns ganska stora möjligheter att använda
            de fängelser som finns i dag genom utbyggnad. Det är bara att
            själv besöka dem, och det är jag övertygad om att Hillevi Engström
            har gjort också, så ser man att det faktiskt finns stora möjligheter.
          </note>
          <note>
            Det säger man också inom kriminalvården själv ibland om man inte
            fastnar vid just frågan om ny anstalt.
          </note>
          <note>
            Detta nämns i vissa sammanhang, inte bara i
          </note>
          <note>
            Västerås utan runtom i Sverige. Jag brukar få frågor när jag
            reser omkring i Sverige om varför anstalten ska läggas just där.
            När jag är på västkusten brukar de säga: Var på västkusten ska
            de ligga? I Dalarna brukar de säga: Var i Dalarna ska den ligga?
            Det som behövs är fler platser nu - inte att bygga för situationen
            om tre år. Det måste börja nu, för sådan är situationen i dag.
            Det är det som vårt regeringsuppdrag bygger på.
          </note>
          <note>
            Det är möjligt att några hellre skulle se att vi i stället satsade
            på en stor anstalt just nu, men jag anser att det är viktigare
            att vi ser till att vi får flera platser nu, för det är nu situationen
            kräver det.
          </note>
          <note>
            Överläggningen var härmed avslutad.
          </note>
          <note>
            13 § Svar på interpellation 2002/03:386 om
          </note>
          <note>
            Europaparlamentet och rådets direktiv (98/44EG)
          </note>
          <note>
            om rättsligt skydd för biotekniska uppfinningar
          </note>
          <note type="speaker">
            Anf. 45 Justitieminister THOMAS BODSTRÖM (s):
          </note>
          <note>
            Herr talman! Kenneth Johansson har frågat mig om jag avser att
            lämna förslag till riksdagen om genomförandet av EG-direktivet
            om rättsligt skydd för biotekniska uppfinningar, om jag avser
            att verka för att direktivet omförhandlas och vilka åtgärder jag
            avser att vidta för att det i patentlagstiftningen ska göras en
            tydlig åtskillnad mellan upptäckt och uppfinning. Han har dessutom
            frågat om jag är beredd att låta riksdagen ta ställning i principiella
            frågor kring biotekniska patent innan Sverige införlivar direktiv
            eller tillträder konventioner som begränsar vår handlingsfrihet
            på detta område.
          </note>
          <note>
            Inom Regeringskansliet utarbetades under 2001
          </note>
          <note>
            en departementspromemoria med förslag till genomförande av direktivet.
            Promemorian har remissbehandlats och ett femtiotal remissvar har
            kommit in.
          </note>
          <note>
            Som Kenneth Johansson helt riktigt påpekar har viss kritik framförts
            mot delar av förslagen, men endast två remissinstanser har helt
            eller delvis motsatt sig att direktivet genomförs i svensk lagstiftning.
            Några remissinstanser har dock uttryckligen valt att inte uttala
            sig om direktivet som sådant.
          </note>
          <note>
            För närvarande pågår arbetet med att färdigställa en lagrådsremiss.
            En proposition med förslag till genomförandet av direktivet kommer
            att lämnas till riksdagen efter sommaren. Beredning av frågan
            pågår alltså fortfarande inom Regeringskansliet och jag vill understryka
            att det är först i samband med överlämnandet av en proposition
            som regeringen slutligt kommer att ta ställning i frågan.
          </note>
          <note>
            Trots detta vill jag ändå framhålla följande.
          </note>
          <note>
            Direktivet innebär ingen utvidgning av möjligheterna till patent.
            Genomförandet innebär att gränserna för genpatent kommer till
            tydligare uttryck i lagstiftningen. Särskilt de etiska gränserna
            när det gäller patent på mänskligt biologiskt material blir tydligare.
          </note>
          <note>
            Kraven för genpatent förtydligas. Det sker bland annat genom
            att det slås fast att en specifik industriell användning av sekvensen
            måste anges i ansökan för att patent ska vara möjligt. Detta förtydligande
            i lagstiftningen bidrar också till att gränsdragningen mellan
            upptäckt och uppfinning blir tydligare.
          </note>
          <note>
            Jag vill påpeka att det bland remissinstanserna finns en stor
            enighet om att möjligheten till ett effektivt skydd för bland
            annat genetiska uppfinningar är en nödvändig förutsättning för
            att utveckla exempelvis läkemedel.
          </note>
          <note>
            Några remissinstanser uttrycker oro för att ett alltför starkt
            och brett skydd kan få negativa effekter för hälso- och sjukvården
            samt för forskningen. Jag vill framhålla att jag tar denna oro
            på allvar. Det är enligt min mening viktigt att patentsystemet
            inte öppnar för ett alltför starkt och brett skydd. Det måste
            finnas en rimlig balans mellan intresset av ett effektivt skydd
            å ena sidan och övriga allmänna och enskilda intressen å den andra.
            Verktygen för en balanserad utveckling ligger inte minst i tillämpningen
            av de grundläggande förutsättningarna för patent. Särskilt viktigt
            är att man inom hälso- och sjukvården får tillgång till exempelvis
            genetiska tester på rimliga villkor samt att negativa effekter
            för forskningen undviks. Detta är frågor som omfattas av den beredning
            som pågår och som jag inte vill föregripa. Jag vill samtidigt
            påpeka att en av patentsystemets centrala funktioner är att kunskap
            om ny teknik görs tillgänglig för andra än uppfinnaren. Patent
            hindrar heller inte experiment på den skyddade uppfinningen. Utan
            möjligheten till patent skulle kunskapen bakom biotekniska uppfinningar
            i stället skyddas som företagshemligheter.
          </note>
          <note>
            Jag vill understryka att den nödvändiga balansen mellan olika
            intressen måste upprätthållas. Det måste skapas förutsättningar
            för en tillräckligt restriktiv och balanserad utveckling när det
            gäller bland annat genpatent. Gränserna till skydd för människans
            värdighet och integritet bör slås fast. Det är med dessa utgångspunkter
            som vi arbetar med genomförandet av direktivet. Det är vidare
            så att utvecklingen också efter genomförandet av direktivet förstås
            måste följas noga, så att vi vid behov kan vidta ytterligare åtgärder.
          </note>
          <note>
            Allt detta är frågor som omfattas av den pågående beredningen.
            Ställningstagandena kommer alltså att redovisas i den proposition
            som kommer att lämnas i höst.
          </note>
          <note>
            När det sedan gäller Kenneth Johanssons fråga om riksdagens ställningstagande
            till principiella frågor om patent på bioteknikområdet är det
            självklart så att konventioner som kräver lagändringar eller annars
            är av större vikt får ratificeras endast om riksdagen har godkänt
            detta. Direktiv som kräver lagändringar kan givetvis inte heller
            genomföras i svensk rätt utan riksdagens medverkan. Innan direktiv
            antas inom EU
          </note>
          <note>
            sker samråd med EU-nämnden. Så skedde exempelvis inför antagandet
            av det nu aktuella direktivet.
          </note>
          <note>
            Dessutom ger regeringen fortlöpande information i
          </note>
          <note>
            EU-frågor till respektive ansvarigt utskott för sakfrågan. Justitiedepartementet
            ger till exempel fortlöpande information till lagutskottet om
            förhandlingar som pågår inom EU om immaterialrättsliga frågor.
          </note>
          <note type="speaker">
            Anf. 46 KENNETH JOHANSSON (c):
          </note>
          <note>
            Fru talman! Jag tackar för svaret. Biotekniken erbjuder fantastiska
            möjligheter men också stora risker ekologiskt och etiskt. En av
            de stora frågorna är möjligheten att patentera såväl enskilda
            gener som hela organismer. Förändringen av patenträtten under
            de senaste åren är i många avseenden något av en tyst revolution.
            Tveksamheterna runtom i Europa mot biopatentdirektivet är omfattande.
            Även i Sverige har tunga remissinstanser, forskare och debattörer
            framfört allvarlig kritik. Men sammantaget tycker jag att det
            har varit svårt att få en offentlig debatt. Och det har hittills
            varit svårt att få regeringen och justitieministern ut på banan.
          </note>
          <note>
            Jag känner en oro för att regeringen tänker köra igenom tidigare
            presenterade förslag till ändringar i patentlagen. Men jag ska
            samtidigt ge justitieministern ett erkännande för att det nu är
            en ödmjukare ton.
          </note>
          <note>
            Det är formuleringar i svaret som gör att jag uppfattar att justitieministern
            har tagit till sig en hel del av de kritiska synpunkter som framförts
            på direktivet, och det är bra.
          </note>
          <note>
            Centerpartiets utgångspunkt är att vi ska ha klara gränser mot
            en icke acceptabel kommersialisering och monopolisering. Människokroppen
            ska inte under några omständigheter kunna patenteras. Där är vi
            kompromisslösa.
          </note>
          <note>
            Ett genomförande av EG-direktivet innebär att patent på liv blir
            tillåtet. Det är fullständigt oacceptabelt. En viktig grundprincip
            är att patent ska avse uppfinningar och inte upptäckter. Justitieministern
            säger att patentlagstiftningen gör åtskillnad. Jag påstår motsatsen.
            EG-direktivet är formulerat så att en gen eller en gensekvens
            är patenterbar så snart den isolerats, det vill säga tagits ur
            kroppen. Konsekvensen kan bli att man öppnar upp för alltför breda
            patent. Justitieministern aviserar ett förtydligande även här.
            Det är bra.
          </note>
          <note>
            Jag tolkar justitieministerns svar som att regeringen avser att
            implementera EG-direktivet i svensk rätt och att uppmaningen att
            omförhandla EG-direktivet inte har fallit justitieministern på
            läppen. Justitieministern tycker att riksdagens behandling och
            påverkan är tillfyllest. Jag har en annan uppfattning.
          </note>
          <note>
            Jag skulle vilja ha ett besked om jag har tolkat svaret rätt.
          </note>
          <note>
            Jag vill avsluta med att ställa en fråga, och jag hänvisar till
            kommissionen. I dess första årsrapport i den här frågan som avgavs
            i oktober 2002 och som handlade om direktivets utformning sade
            kommissionen att man ansåg att direktivets utformning passar illa
            för bland annat patent på gener. Och en expertgrupp har tillsatts
            för att analysera frågan. Det är uppgifter som jag har fått.
          </note>
          <note>
            Min fråga till justitieministern är: Känner ministern till detta?
            Följdfrågan är: Är det inte lämpligt att väga in det analysarbete
            som aviseras i den här expertgruppens arbete innan Sverige genomför
            ett olyckligt utformat direktiv?
          </note>
          <note type="speaker">
            Anf. 47 Justitieminister THOMAS BODSTRÖM (s):
          </note>
          <note>
            Fru talman! Det handlar om svåra avvägningar.
          </note>
          <note>
            Det måste finnas klara och tydliga gränser, och den avvägning
            som behöver göras måste göras på rätt sätt.
          </note>
          <note>
            Ytterst kan det bli en tvångslicens om man skulle tycka att den
            här avvägningen blir fel.
          </note>
          <note>
            När det gäller direktivet arbetar vi alltså med att implementera
            det. Jag känner till expertgruppen och följer det som sägs där.
          </note>
          <note>
            Jag vill också säga att direktiv som kräver lagändringar naturligtvis
            kräver riksdagens medverkan. Det krävs också samråd med EU-nämnden
            som jag sade i mitt svar.
          </note>
          <note>
            Men som jag sade i svaret kan jag inte ge några exakta besked
            i dag därför att vi arbetar med den här frågan, och den är så
            oerhört viktig att det skulle vara farligt för mig att nu ge mig
            ut i några längre resonemang innan vi har tagit slutlig ställning.
            Men vi arbetar med det, och vi hoppas att kunna göra det till
            sommaren.
          </note>
          <note type="speaker">
            Anf. 48 KENNETH JOHANSSON (c):
          </note>
          <note>
            Fru talman! Som jag sade redan inledningsvis tycker jag att ärendet
            har kommit ett steg framåt i och med att det är formuleringar
            i svaret som är tillmötesgående för den massiva kritik och den
            stora oro som inte minst vi som engagerar och intresserar oss
            för de etiska frågeställningarna har fört fram. Jag hoppas också
            att det ska leda till det slutliga resultatet i form av propositionen
            som kommer.
          </note>
          <note>
            Jag menar, och jag upprepar det, att det krävs en åtskillnad
            mellan upptäckt och uppfinning. Jag påstår att det saknas, och
            det är en allvarlig brist. Patent ska avse uppfinningar och inte
            upptäckter. Det är tydligt att lagförslaget innebär att så snart
            en gen lyfts ur människokroppen och isoleras i ett provrör blir
            den patenterbar.
          </note>
          <note>
            Man ska noga granska förtydligandet, som justitieministern nämnde.
            Jag upprepar: För mig är det självklart att det inte ska vara
            möjligt att ta patent på liv.
          </note>
          <note>
            Jag ser också risker för hälso- och sjukvården och att man inte
            får tillgång till tekniken och den inmutade genen. Den medicinska
            forskningen kan drabbas.
          </note>
          <note>
            Det blir säljarens marknad. Vi kan inte förutse hur prislappen
            kommer att se ut. Genpatent är och kan vara djupt integritetskränkande.
            Vi har det exempel som vi har resonerat om här tidigare om bröstcancergenen
            och företaget Myraids Genetics.
          </note>
          <note>
            För ett par veckor sedan presenterade jag och partiordföranden
            Maud Olofsson en gemensam rapport om biopatent. Efter debatten
            tänkte jag be att få överlämna den rapporten till justitieministern.
            Vi har döpt den till Vem äger livet? Syftet är att få ett ökat
            engagemang och en ökad aktivitet i denna fråga.
          </note>
          <note>
            Slutsatsen av den rapporten är att vi från Centerpartiets sida
            för det första tycker att vi ska stoppa genomförandet från Sveriges
            sida av EG-direktivet om bioteknik. Oklarheterna och de etiska
            betänkligheterna är så pass stora att det är motiverat att ta
            fajten att vägra genomföra direktivet.
          </note>
          <note>
            För det andra föreslår vi en omförhandling av EG-
          </note>
          <note>
            direktivet och att Sverige tar initiativ där. Ett minimikrav
            för att patent på biotekniska uppfinningar ska tillåtas är att
            de inte innefattar genetisk information.
          </note>
          <note>
            För det tredje gäller det att ta fram en svensk nationell position
            i fråga om patent på biotekniska uppfinningar. Vi tycker att regeringen
            inledningsvis bör ta fram en proposition och låta riksdagen ta
            ställning till de principiella frågorna och därefter komma tillbaka
            och diskutera EG-direktivets införlivande i svensk rätt.
          </note>
          <note>
            För det fjärde, och slutligen, tycker vi att den här frågan innehåller
            så djupa och stora dimensioner att vi skulle vilja se att en parlamentarisk
            utredning jobbar igenom frågan. Då räcker det inte med en departementspromemoria,
            som i det här fallet ligger till grund för den här diskussionen
            och som, vill jag påstå, främst belyser de lagtekniska frågorna.
            En bred parlamentarisk utredning är alltså vad vi föreslår, liksom
            att man i det här arbetet väger in vad kommissionens expertgrupp
            kommer fram till.
          </note>
          <note>
            Min enkla fråga är om justitieministern är beredd att lyssna
            på så kloka råd som jag här har avgivit.
          </note>
          <note type="speaker">
            Anf. 49 Justitieminister THOMAS BODSTRÖM (s):
          </note>
          <note>
            Fru talman! Visst finns det, som jag inledningsvis sade, en oro
            bland annat när det gäller hälso- och sjukvården. Det är bland
            annat därför som det kan finnas skäl att utnyttja tvångslicensens
            möjligheter.
          </note>
          <note>
            Jag lyssnar gärna på de råd som kan komma och är tacksam för
            de synpunkter som förts fram. Jag är kanske inte beredd att tillsätta
            en parlamentarisk utredning men självklart är det bra att få frågan
            belyst så mycket som möjligt och att man kan utvidga den ytterligare
            när det kanske blir fråga om en proposition.
          </note>
          <note type="speaker">
            Anf. 50 KENNETH JOHANSSON (c):
          </note>
          <note>
            Fru talman! Jag tackar för den öppenhet som justitieministern
            visar och hoppas att det blir som han säger också i praktisk handling.
            Jag hoppas alltså på en signal eller en kontakt när materialet
            från departementets sida har analyserats - vilket jag hoppas att
            ni gör.
          </note>
          <note>
            Jag är också tacksam för att den här debatten har förts i en
            anda där det handlar om att hitta konstruktiva lösningar. Det
            är nämligen oerhört angeläget att vi gör det.
          </note>
          <note>
            Jag har slagit fast Centerpartiets utgångspunkter, som jag hoppas
            ska leda till ett positivt resultat i praktisk handling. Det alternativa
            sättet att hantera frågan - både innehållsligt och i sak - hoppas
            jag, som sagt, kan leda till fortsatt diskussion.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2002/03:385 om ersättning till advokater
          </note>
          <note type="speaker">
            Anf. 51 Justitieminister THOMAS BODSTRÖM (s):
          </note>
          <note>
            Fru talman! Kenneth Johansson har frågat mig vilka åtgärder jag
            avser att vidta för att komma till rätta med vissa redovisade
            förhållanden kring advokaters ersättningar.
          </note>
          <note>
            Som påpekas i interpellationen har jag i december
          </note>
          <note>
            2002 i ett svar på en fråga från Kenneth Johansson om ersättning
            till advokater redovisat vilka regler som gäller för advokaters
            ersättningsyrkanden, den särskilda etiska tillsyn som advokater
            står under och det arbete som sedan en tid pågår för att ta fram
            lämpliga åtgärder som kan påverka kostnadsutvecklingen för rättshjälpsanslaget.
            Som jag påpekade i mitt frågesvar ingår i det pågående reformarbetet
            bland annat att undersöka vilka åtgärder som kan vidtas för att
            förbättra utformningen av advokaters kostnadsräkningar i syfte
            att göra det enklare att bedöma skäligheten av yrkad ersättning.
          </note>
          <note>
            Det uppdrag som regeringen i april 2002 gav till
          </note>
          <note>
            Domstolsverket om att lämna förslag på åtgärder som kan påverka
            kostnadsutvecklingen på rättshjälpsanslaget har nu redovisats.
            När det gäller advokaters ersättning av allmänna medel föreslår
            Domstolsverket krav på en mer detaljerad arbetsredogörelse i kostnadsräkningen.
            Vidare föreslås vissa förändringar när det gäller möjligheten
            att för statens räkning överklaga en domstols beslut om ersättning
            som ska utgå av allmänna medel. Förslagen bereds inom Justitiedepartementet,
            och vi avser att behandla dessa i en promemoria som ska remitteras
            under hösten 2003.
          </note>
          <note>
            När det gäller advokaters yrkanden om ersättning för utfört arbete
            som konkursförvaltare hänvisade jag i mitt frågesvar till det
            förslag på skärpta krav på arvodering som Konkurstillsynsutredningen
            lämnade i sin utredning Ny konkurstillsyn (SOU 2000:62).
          </note>
          <note>
            Utredningens förslag bereds fortfarande inom departementet.
          </note>
          <note>
            Svaret på Kenneth Johanssons fråga är alltså att ett arbete redan
            pågår för att öka kontrollmöjligheterna kring advokaters ersättningar
            för utfört arbete. En översyn av konkursförvaltares arvodering,
            åtgärder för att förbättra möjligheterna att bedöma skäligheten
            av advokaters ersättningsyrkanden och en förbättrad talerätt för
            staten mot domstolars ersättningsbeslut ingår som viktiga delar
            i detta arbete.
          </note>
          <note type="speaker">
            Anf. 52 KENNETH JOHANSSON (c):
          </note>
          <note>
            Fru talman! Även i denna interpellationsdebatt får jag tacka
            för svaret. Tyvärr gav det den här gången inte så mycket nytt.
            Jag tycker att det är synd att justitieministern, när han nu ges
            chansen, inte mer kraftfullt kritiserar dagens system för ersättning
            till advokater.
          </note>
          <note>
            För någon vecka sedan var en känd advokat på andra sidan skranket
            anklagad för bedrägeri, för att ha vilselett hovrätten om hur
            många timmar hon hade arbetat och om ersättningen för sitt arbete.
            I dag har dom fallit.
          </note>
          <note>
            Tidningen Aftonbladet har nyligen i en artikelserie tydliggjort
            ett system som i praktiken innebär att advokater för domstolen
            bara behöver tala om hur många timmar de lagt ned på en rättegång.
            Sedan beviljas ersättning utan specifikation.
          </note>
          <note>
            Advokater behöver inte lämna in kvitton för till exempel hotellrum.
            De får 35 kr per mil i bilersättning, medan vittnen får 11 kr.
            Advokater får betalt för tidsspillan och även för promenader och
            bilköer.
          </note>
          <note>
            Domstolar kan pruta - javisst, men det händer inte särskilt ofta.
            Jag tycker faktiskt att vi har ett mycket bristfälligt system.
            Det riskerar att uppmuntra till girighet, och det retar gallfeber
            på folk i gemen.
          </note>
          <note>
            När jag tidigare frågat om ersättningarna till advokater har
            justitieministern bland annat hänvisat till
          </note>
          <note>
            Advokatsamfundets disciplinnämnd. Men det fungerar inte - åtminstone
            inte tillfredsställande.
          </note>
          <note>
            Den rapport från Domstolsverket som ministern nu hänvisar till
            innehåller vaga förslag. Rättshjälpsbiträdet bör specificera "ungefärlig
            tidsåtgång för åtgärder som inte är rutinmässiga". Självklart
            ska man specificera tidsåtgången för varje arbetsmoment
          </note>
          <note>
            - rutinmässigt eller inte.
          </note>
          <note>
            En departementspromemoria ska färdigställas under hösten 2003.
            Arbetet med detta är således, såvitt jag förstår, tämligen lågprioriterat.
            Men det krävs snabba åtgärder, ministern! Justitieministern kan
            ju systemet - för inte så länge sedan har han själv arbetat inom
            systemet.
          </note>
          <note>
            Min uppmaning blir således: Gå till handling, justitieministern!
          </note>
          <note>
            Det är uppenbart att det krävs uppstramade lagar, ett skärpt
            regelverk och förändrade rutiner. Det krävs också, vilket inte
            finns med i svaret, utbildningsinsatser - inte minst för nämndemännen.
          </note>
          <note>
            En självklar utgångspunkt måste vara att samma regler ska gälla
            för advokater som för alla andra.
          </note>
          <note>
            Självklart ska även advokater specificera sina krav och redovisa
            kvitton. Självklart ska advokater i praktiken inte själva avgöra
            när de ska ha en högre taxa. Självklart måste även detta skrå
            acceptera att man inte kan åka i någon form av gräddfil.
          </note>
          <note>
            Jag vill fråga justitieministern om han förstår att människor
            blir upprörda. Varför prioriterar inte ministern den här frågan?
            Det bör vara ganska enkelt. I
          </note>
          <note>
            stor utsträckning gäller det administrativa åtgärder -
          </note>
          <note>
            det gäller bara att viljan finns.
          </note>
          <note type="speaker">
            Anf. 53 Justitieminister THOMAS BODSTRÖM (s):
          </note>
          <note>
            Fru talman! Kenneth Johansson säger att man inte ska vara nöjd
            med nuvarande system, som behöver stramas upp. Jag håller helt
            med Kenneth Johansson om det. Det har varit en kostnadsutveckling
            som gjort att det redan tidigare funnits skäl att reagera, och
            det har vi gjort. Det var därför som vi våren 2001 gav
          </note>
          <note>
            Riksrevisionsverket i uppdrag att granska utgiftsutvecklingen.
            Och det var därför vi sedan arbetade vidare och gav ett uppdrag
            till Domstolsverket, som nu kommit in med sitt förslag. Vi bereder
            detta för närvarande och kommer efter sommaren att lägga fram
            ett förslag.
          </note>
          <note>
            De har tagit upp några viktiga saker. Det gäller bland annat
            förtydliganden, bättre precisering av kostnadsberäkningar och
            att flytta över talerätten till
          </note>
          <note>
            Justitiekanslern eftersom det kan vara svårt för Domstolsverket
            att agera så kraftfullt som man vill gentemot sina egna domstolar.
            Det arbetet pågår alltså, och jag ser ingen partipolitik i det.
            Jag ser gärna att Kenneth Johansson deltar och kommer med synpunkter.
          </note>
          <note>
            Man ska inte låsa fast sig för någonting.
          </note>
          <note>
            Ersättningar nämndes här. Jag ser inget skäl till varför advokater
            ska ha högre ersättning än vittnen.
          </note>
          <note>
            Dock ska vi kanske hitta ett gemensamt system för ersättning.
            Ersättningen på 35 kr innebär att 20 % är moms, och på resterande
            28 kr tillkommer sedan skatt. Och med 55 % skatt kanske skillnaden
            inte blir så stor. Men om det finns en skillnad är det självklart
            att detta ska stramas upp. Jag tycker också att det kan finnas
            all anledning att se över den möjlighet som i dag finns till dubbel
            ersättning för de allra största målen.
          </note>
          <note>
            Nu arbetar vi med en rad olika frågor. Jag välkomnar förslag
            och för gärna samtal kring dessa frågor. Det ligger inte någon
            partipolitik i detta. Det är i allas intresse, även advokaters.
            Det handlar också om allmänhetens förtroende för advokater och
            därigenom för hela rättssystemet. Vi har ett gemensamt intresse
            att hitta det bästa systemet.
          </note>
          <note>
            Nu pågår det arbetet och vi kommer alltså att kunna komma med
            förslag efter sommaren. Jag vill återigen säga att jag välkomnar
            synpunkter och gärna för en helt öppen diskussion om dessa saker
            för att kunna förbättra systemet.
          </note>
          <note type="speaker">
            Anf. 54 KENNETH JOHANSSON (c):
          </note>
          <note>
            Fru talman! Jag tackar för öppenheten även denna gång.
          </note>
          <note>
            Jag är missnöjd med tidsplanen. Det handlar om åtgärder som vi
            vet har behövt vidtas sedan lång tid tillbaka. Enligt svaret ska
            en departementspromemoria presenteras under hösten. Den borde
            ha kommit för länge sedan. Nu tycker jag att det helt enkelt är
            för sent. Jag kräver att åtgärder vidtas snarast möjligt.
          </note>
          <note>
            Över huvud taget har förståelsen från regeringens sida under
            många år varit alldeles för liten. Kritiken har dykt upp ibland,
            sedan fallit åt sidan och därefter dykt upp igen. Jag hoppas verkligen
            att regeringen och ministern, och även alla vi andra, den här
            gången på ett tydligare sätt tar allmänintressets - medborgarnas
            och skattebetalarnas - parti och ser till att vi får en annan
            tingens ordning.
          </note>
          <note>
            Samma dag som Aftonbladet hade en artikel om advokaternas arvoden
            betalade jag en faktura från bilverkstaden. Jag fick naturligtvis
            ett specificerat underlag på det som jag betalade. Där stod exakt
            hur många liter olja och hur många packningar som hade bytts och
            annat sådant. Sedan läste jag om en advokat som fakturerade 40
            timmars arbete à 1 125 kr, alltså sammanlagt 45 000 kr.
          </note>
          <note>
            När man med gemene man diskuterar skillnaderna, bristen på specifikationer
            och bristen på kvitton är det helt omöjligt att få förståelse
            för detta. Och man ska heller inte ha förståelse, för systemet
            är alldeles åt skogen. Därför är det bra ifall vi är överens om
            att vi måste få en ändring till stånd.
          </note>
          <note>
            När det gäller nämndemännens frustration är det också ett viktigt
            område att ta till sig. Jag har flera sådana kontakter där man
            känner att man inte har kompetens och inte kan göra det man ska,
            nämligen kritiskt granska och bedöma. Man känner att man är offside
            när det gäller den uppgiften. Jag hoppas därför att även nämndemännen
            ges möjligheter att fullgöra sina uppgifter. Där behövs utökade
            utbildningsinsatser.
          </note>
          <note>
            När det gäller Domstolsverkets rapport - det som jag har tagit
            del av - tycker jag att den är mycket vag.
          </note>
          <note>
            Min uppmaning är därför att justitieministern skärper underlaget
            så att det blir mera bett i de förslag som kommer att presenteras.
            Det är viktigt att vi är överens om att vara aktsamma om skattebetalarnas
            pengar och om förtroendet för rättsväsendet.
          </note>
          <note>
            Det är jättebra att debatten om orimligheterna i advokatersättningarna
            har kommit i gång. Låt mig också säga att vi här ser ett exempel
            på vad undersökande journalistik kan åstadkomma. Frågan har väckt
            mycket känslor. Många har hört av sig utifrån det som skrivits
            om ersättningarna. Det tyder på att folk, när de tycker att någonting
            är åt skogen, reagerar och kräver åtgärder.
          </note>
          <note>
            Det är precis det jag som allmänhetens, medborgarnas, företrädare
            vill föra vidare. Jag har tolkat svaret så att nu kommer åtgärder
            och vi får en ändring till stånd. Jag hoppas att så blir fallet.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2002/03:390 om påföljd vid brott
            mot barn
          </note>
          <note type="speaker">
            Anf. 55 Justitieminister THOMAS BODSTRÖM (s):
          </note>
          <note>
            Fru talman! Cecilia Magnusson har frågat mig vilka åtgärder jag
            avser att vidta för att lagstiftningen avseende grov misshandel
            av barn skärps. Hon har vidare frågat mig om jag anser att de
            lagstiftningsförslag som ligger på riksdagens bord är tillräckliga
            för att barns särskilda utsatthet ska ge utslag vid straffmätningen.
          </note>
          <note>
            Jag vill inleda med att understryka att allt våld mot barn är
            avskyvärt och något som vi med kraft måste bekämpa. Barn som drabbas
            av brott är på flera sätt särskilt utsatta. Barn har svårare att
            skydda sig mot brottsliga handlingar. De har också svårare än
            vuxna att påtala brott och kan till och med ha svårt att förstå
            att något de utsätts för är brottsligt. Behovet av skydd och stöd
            till barn som drabbas av brott är uppenbart.
          </note>
          <note>
            Mot bakgrund av detta har regeringen i februari i år överlämnat
            propositionen Stärkt skydd för barn i utsatta situationer till
            riksdagen. Syftet med förslagen är att öka skyddet för barn som
            far illa. Som Cecilia
          </note>
          <note>
            Magnusson nämner i sin fråga är ett av förslagen att det i brottsbalken
            införs en särskild straffskärpningsgrund vid brott där barns trygghet
            och tillit hotas av en närstående person. Straffskärpningsgrunden
            omfattar brott som direkt riktar sig mot ett närstående barn men
            också situationer där ett barn till exempel ser den ena föräldern
            misshandla den andra.
          </note>
          <note>
            Visserligen ger redan i dag brott mot barn strängare straff men
            vi vill genom denna särskilda precisering lyfta fram barn som
            brottsoffer och säkra deras trygghet ytterligare. Vidare kan barns
            utsatthet genom denna bestämmelse bättre uppmärksammas i brottsutredningar
            om till exempel våldsbrott.
          </note>
          <note>
            Straffskalan för grov misshandel sträcker sig från fängelse i
            lägst ett år till högst tio år. Straffskalan är således mycket
            vid för att kunna omfatta händelser av olika karaktär och svårhetsgrad.
            Som ledning för domstolarnas straffmätning i det enskilda fallet
            finns regler i 29 kap. brottsbalken där det bland annat sägs att
            det som en försvårande omständighet särskilt ska beaktas om den
            tilltalade utnyttjat någon annans skyddslösa ställning eller särskilda
            svårigheter att värja sig.
          </note>
          <note>
            Som jag nyss sagt har regeringen föreslagit en straffskärpningsgrund
            för sådana fall där brottet varit ägnat att skada tryggheten och
            tilliten hos ett barn i dess förhållande till en närstående person.
            Sammantaget kommer det således att finnas bestämmelser som ger
            domstolarna möjlighet att med utgångspunkt från samtliga omständigheter
            i det enskilda fallet utdöma stränga straff.
          </note>
          <note>
            Jag kommer noga följa tillämpningen av den nya lagstiftningen
            och utesluter inte att det kan finnas anledning att vidare analysera
            om det finns ytterligare anledning att skärpa skyddet för barn
            i den straffrättsliga lagstiftningen.
          </note>
          <note>
            Enligt min uppfattning måste emellertid arbetet med att motverka
            våld fortgå i ett betydligt bredare perspektiv än enbart utifrån
            straffrättsliga aspekter. I
          </note>
          <note>
            regeringens förslag ingår en mängd andra åtgärder för att stärka
            skyddet för barn i utsatta situationer. Bland annat införs en
            gemensam skyldighet för polisen, hälso- och sjukvården, förskolan,
            skolan och skolbarnsomsorgen att på socialtjänstens initiativ
            samverka kring barn som far illa eller riskerar att fara illa.
          </note>
          <note>
            Gemensamt måste vi göra allt vad som står i vår makt för att
            tillvarata barnens intressen, trygga deras uppväxt och bevaka
            deras rättigheter.
          </note>
          <note type="speaker">
            Anf. 56 CECILIA MAGNUSSON (m):
          </note>
          <note>
            Fru talman! Hur grymma övergrepp ska barn behöva utsättas för
            innan justitieministern vaknar upp ur sin bokhandlarslummer och
            tar sitt ansvar för barns rättssäkerhet? Frågan kan låta grym,
            med den är mycket aktuell också med tanke på det som justitieministern
            nyss sade.
          </note>
          <note>
            För att beskriva att det justitieministern har sagt inte räcker
            vill jag berätta att en hovrätt i går sänkte straffet för en pappa
            som bevisats begå grov våldtäkt mot sina barn och grovt misshandla
            dem. Riksdagen har inte ens klubbat ministerns förslag om straffskärpningsgrund.
            Maxstraffen för båda de här brotten är 20 år, för grov våldtäkt
            och grov misshandel.
          </note>
          <note>
            Tingsrätten hade utdömt 7 år. Hovrätten sänkte straffet till
            6 år. Det är inte ens hälften av maxstraffet.
          </note>
          <note>
            Jag skulle vilja omformulera professor Christian
          </note>
          <note>
            Diesens fråga på brottsofferdagen: Kan barn få rättvisa i de
            vuxnas värld? Är det möjligt i det rådande rättssystemet? Tyvärr
            visar statsrådet och regeringen en handlingsförlamning på detta
            viktiga område.
          </note>
          <note>
            Den lagstiftning vi har är i grunden bra. Men det måste bli slut
            på de dubbla budskapen. Lagstiftarna, vars krets både jag och
            justitieministern tillhör, måste börja sända ut signaler i rättssystemet
            att det måste bli ändring och ge nödvändiga verktyg för den kursändringen.
          </note>
          <note>
            Om man tittar på lagstiftningen förvånas jag ofta över att glappet
            är så stort mellan vad lagstiftningen säger och praxis som utdöms.
            Tycker inte ministern att det är konstigt? Jag kan inte tro att
            justitieministern tycker att det är rätt att det ska vara ett
            så stort glapp. Men vad tänker ministern göra för att minska glappet?
          </note>
          <note>
            Rättssäkerheten för barn är väldigt viktig. Den är underformulerad
            - undertänkt, underaktiverad i rättsväsendet i dag. Vi kan bara
            titta på utredningar när det gäller brott mot barn. Det är det
            svåraste poliser och åklagare kan handha. Det visar hur illa det
            är ställt med rättssäkerheten. Tidigare skrämmande siffror sade
            att bara 1 fall av 10 anmälda brott mot barn gick vidare till
            åtal. Nu kommer det dagligen in siffror som säger att bara 1 fall
            av 20 av anmäld barnmisshandel och sexuella övergrepp går till
            åtal och vidare till dom. Vad tänker justitieministern göra åt
            det?
          </note>
          <note>
            I den proposition som man nyss lade fram finns ingenting. I utskottets
            betänkande avslår man den kraftiga signal det skulle vara att
            kräva att det på varje polismyndighet skulle organiseras en familjevåldsenhet.
            Varför är justitieministern inte beredd att gå längre än vad han
            gör i dag?
          </note>
          <note type="speaker">
            Anf. 57 Justitieminister THOMAS BODSTRÖM (s):
          </note>
          <note>
            Fru talman! Även om jag är övertygad om att oppositionen i första
            hand tänker på brottsoffren är det kanske lite olyckligt rent
            politiskt att det här arbetet hade påbörjats innan debatten tog
            fart. Det visade att det inte är någon tillfällighet och att regeringen
            inte agerar efter några slags opinioner. Vi hade redan långt dessförinnan
            tagit initiativ till att stärka barns skydd.
          </note>
          <note>
            Förslaget ligger nu på riksdagens bord. Detta är regeringens
            initiativ. Det är regeringen som har lagt fram förslag tillsammans
            med samarbetspartierna.
          </note>
          <note>
            Där finns bland annat, som jag sade, en precisering av att det
            ska vara strängare påföljd, alltså en strängare straffskärpningsgrund
            i 29 kap. brottsbalken när det gäller bland annat våld mot barn.
          </note>
          <note>
            Det är också viktigt att vi har självständiga domstolar och självständiga
            domare. Vi har det systemet att domstolarna utvecklar praxis och
            prejudikat. Så ska det också förbli i fortsättningen.
          </note>
          <note>
            Det går inte att få ett tidsbestämt straff på 20 år i
          </note>
          <note>
            Sverige. Det är omöjligt. Det går under vissa förutsättningar
            att få mer än 10 år. Om det är flera brott kan man få upp till
            14 år. Om man tidigare har begått grövre brott kan man möjligtvis
            få ytterligare upp till
          </note>
          <note>
            4 år.
          </note>
          <note>
            Domstolarna bestämmer nivån i praxis och prejudikat. I vissa
            fall ligger vi högt, när det gäller till exempel narkotikabrott.
            I vissa fall ligger vi längre ned.
          </note>
          <note>
            Jag har sagt det tidigare och vill upprepa det: När det gäller
            grov misshandel kan jag hålla med om att det är en märklig straffskala
            jämfört med till exempel dråp. Det är samma maximistraff för grov
            misshandel som för dråp. Det kan tyckas märkligt att det ska vara
            samma maximistraff när man avsiktligt försöker skada en människa
            som när man avsiktligt försöker döda en människa. Jag tror inte
            att straffskalorna hade sett ut som de gör om regeringen hade
            lagt fram förslag och riksdagen hade beslutat. Dessutom är 1-10
            år väldigt högt.
          </note>
          <note>
            Det som sker i praktiken är att det vid de allra grövsta formerna
            av misshandel ofta blir frågan om försök till dråp. Då hamnar
            det också, som man kanske kan önska, i den övre delen av skalan
            för grov misshandel och blir frågan om 6-10 år, liksom för dråp.
            Därför blir det mer naturligt än om man bara ser det rent teoretiskt,
            på papperet.
          </note>
          <note>
            Att straffet är 1-10 år har vi undersökt noggrannare. Det går
            tillbaka ända till mitten av 1800-talet, fast då var det straffarbete
            som gällde. Sedan har det fått hänga kvar. Jag har inte för avsikt
            att ändra det nu, för det skulle bli märkliga signaler om man
            skulle anpassa det så att dråp ligger högre än grov misshandel.
            Vi får i stället se till att praxis fortsätter att utvecklas.
            Så sker också.
          </note>
          <note>
            Jag brukar inte ha synpunkter på praxis och prejudikat. Jag tycker
            inte heller att jag ska ha det. Jag kan dock upplysningsvis säga
            att det går mot en allt strängare praxis i Sverige generellt sett.
            Om nu Cecilia Magnusson önskar den utvecklingen så är det den
            utveckling som pågår just nu. Jag har, som sagt, inga synpunkter
            på det. Jag tycker att det är viktigt att det finns ett utrymme
            för domstolarna att anpassa sig efter den utveckling som är naturlig
            i ett samhälle som Sverige.
          </note>
          <note>
            Det vi har gjort är precis det som har efterfrågats.
          </note>
          <note>
            Vi kommer att fortsätta på flera olika områden när det gäller
            våld mot barn, sexuella övergrepp mot barn och barn som bevittnar
            våld. Det arbetet kvarstår. Vi kan nu glädjande nog se att det
            arbete som vi har presenterat ligger på riksdagens bord.
          </note>
          <note type="speaker">
            Anf. 58 CECILIA MAGNUSSON (m):
          </note>
          <note>
            Fru talman! Det är intressant att höra justitieministern utveckla
            detta. I och för sig fick jag inte svar på frågan om familjevåldsenheter.
            Det skulle jag gärna vilja att justitieministern funderar en sväng
            på.
          </note>
          <note>
            Jag hoppas att jag inte ska tolka justitieministerns svar så
            att man borde sänka maxstraffet för grov misshandel, för det skulle
            leda åt helt fel håll. Moderaterna föreslår att vi ska höja minimistraffet
            för att sända den starka signal som rättssystemet behöver, för
            att vi ska tala om att vi inte är nöjda med glappet mellan möjligt
            utdömt straff och praxis.
          </note>
          <note>
            Förra året anmäldes nästan 60 000 fall av misshandel och grov
            misshandel. Anledningen till att jag inte kan ta upp enbart grov
            misshandel är den undermåliga statistiken på det här området,
            som för övrigt justitieministern inte heller har gjort särskilt
            mycket åt. Det var 60 000 fall som anmäldes. Av dessa anmälda
            fall ledde 1 644 till en fängelsedom. I 51 fall av dessa utdömdes
            fängelse över två år. Då är jag snäll i min tolkning, när jag
            säger att det var 51 fall där man dömde till över två år. Jag
            ska inte tala om hur många fall som var i den övre halvan. Men
            det är en skrämmande statistik att läsa.
          </note>
          <note>
            Det är viktigt att vi sänder den signalen till rättssystemet
            att vi inte accepterar det här. Justitieministern sade själv att
            vi aldrig får acceptera våld mot barn. Varför inte använda den
            lagstiftning som vi har och skärpa den i stället för att följa
            de opinionsyttringar som nu är på gång? Justitieministern har
            säkert också varit utsatt för dem. Det gäller att man ska inrätta
            ett särskilt straff för misshandel av barn. Det är inte nödvändigt.
            Den lagstiftning vi har är tillräckligt krånglig ändå. Den kan
            utnyttjas på ett bättre sätt.
          </note>
          <note>
            Jag hoppas att justitieministern har möjlighet att ta upp familjevåldsenheterna,
            något som jag tycker är en väldigt viktig fråga i arbetet med
            att stärka skyddet för utsatta barn.
          </note>
          <note type="speaker">
            Anf. 59 Justitieminister THOMAS BODSTRÖM (s):
          </note>
          <note>
            Fru talman! Cecilia Magnusson och jag är helt överens om att
            det är viktigt att polisen utvecklar detta arbete. Sedan kan man
            fråga sig om det ska ske genom lagstiftning eller genom det som
            vi anser är viktigt, nämligen att polis och åklagare driver utvecklingsarbetet
            tillsammans med regeringen och att regeringen följer detta noga.
          </note>
          <note>
            Så har också skett. Man bedriver ett viktigt utvecklingsarbete
            i dag när det gäller våld inom familjer. Fler familjevåldsenheter
            och särskilda utredare har tillförts polismyndigheten på flera
            håll i landet.
          </note>
          <note>
            Även inom åklagarväsendet har det inrättats några familjevåldsenheter
            som enbart handlägger våldsbrott inom familjen. Detta har lett
            till ökad specialisering och kompetens inom detta område, och
            det är bra.
          </note>
          <note>
            Det är viktigt att denna satsning fortsätter.
          </note>
          <note>
            Särskilda utbildningsinsatser genomförs för poliser och åklagare
            som handlägger ärenden avseende familjevåld, sexualbrott mot barn
            och barnmisshandel. Förändringar har också skett i förundersökningskungörelsen
            som inneburit krav på att åklagare och poliser som förhör barn
            ska ha särskild fallenhet och kompetens för detta. Det har ökat
            förutsättningarna för att utredningar sköts professionellt och
            med större kunskap från förhörsledarnas sida.
          </note>
          <note>
            Inom både polis- och åklagarväsendet genomförs utbildningsinsatser
            inom området familje-, sex- och våldsbrott. Vidare har förbättrade
            former för samverkan med andra myndigheter genomförts som på olika
            sätt är inblandade i samhällets bekämpning av familjevåld. Vidtagna
            utbildnings- och samverkansåtgärder har medfört att kunskapen
            och medvetenheten om dessa brott har ökat.
          </note>
          <note>
            Med detta vill jag säga att det har gjorts mycket.
          </note>
          <note>
            Jag vill dock också understryka att mycket återstår att göra.
            Vi följder detta arbete noga och ger de incitament som behövs
            för att det ska fortsätta att utvecklas.
          </note>
          <note type="speaker">
            Anf. 60 CECILIA MAGNUSSON (m):
          </note>
          <note>
            Fru talman! Tack, justitieministern, för det utvecklade svaret
            om familjevåldsenheter. Men det duger inte. Det räcker inte. Jag
            håller i princip med om att regeringen och riksdagen ska låta
            organisatoriska frågor skötas av myndigheterna själva. Men man
            tyckte ju att det var så viktigt att införa miljörotlar inom polisen.
            De finns på alla myndigheter i dag.
          </note>
          <note>
            När det gäller det arbete som har pågått finns det på Rikspolisstyrelsen
            ett färdigt arbete att bara sätta i sjön om någon vågar visa med
            hela handen: Gör detta för barnens rättssäkerhets skull och för
            dem som arbetar med det! Det här är en viktig prioritering. Fixa
            det nu!
          </note>
          <note>
            Det finns väldigt många bra barnutredare ute i polismyndigheterna
            som inget hellre skulle vilja än att göra ett bättre jobb, liksom
            åklagare som skulle vilja koppla ihop sig, bara man fick den push
            som man skulle behöva. Varför inte ställa upp ett krav på att
            detta ska finnas inom två år - att man samverkar, att man ser
            till att de svåraste utredningarna för polisen att göra också
            blir de utredningar som prioriteras inom polismyndigheten? Detta
            skulle jag önska snart kunde bli verklighet.
          </note>
          <note>
            Denna debatt om barns rättssäkerhet är väldigt viktig att föra
            också för allmänhetens tro på vårt rättssystem. Varje gång barn
            sätts åt sidan och inte tas hänsyn till faller folks förtroende
            för det rättsväsende vi har, och det är något som är farligt att
            riskera.
          </note>
          <note type="speaker">
            Anf. 61 Justitieminister THOMAS BODSTRÖM (s):
          </note>
          <note>
            Fru talman! Om Cecilia Magnusson är tveksam till hur vi prioriterar
            detta kan hon se på vad vi har gjort och på det arbete som vi
            bedriver tillsammans med polis och åklagare. Dessa behöver i alla
            fall inte tvivla på det, och kanske skulle Cecilia Magnusson också
            bli övertygad om hon gick igenom allt det arbete som vi har gjort
            och som vi gör.
          </note>
          <note>
            Förutom det lagstiftningsarbete vi har gjort och som jag nämnde
            har vi också på mitt initiativ infört en så kallad brottsoffergaranti
            som innebär att målen ska handläggas skyndsamt, på samma sätt
            som för unga lagöverträdare, när det gäller unga brottsoffer.
          </note>
          <note>
            Det gäller att verkligen prioritera de här sakerna, och detta
            har vi alltså genomfört som en ytterligare åtgärd.
          </note>
          <note>
            Det finns alltså en rad olika saker som har gjorts -
          </note>
          <note>
            lagändringar som har föreslagits, lagändringar som har skett
            och kommande lagändringar som kommer att göras. Vid sidan om detta
            bedriver vi alltså ett arbete för att följa utvecklingen inom
            polis och åklagare, som vi alltså synes vara överens om är de
            organisatoriskt bäst lämpade att göra detta.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2002/03:405 om effektivare lagstiftning
            i kampen mot narkotika
          </note>
          <note type="speaker">
            Anf. 62 Justitieminister THOMAS BODSTRÖM (s):
          </note>
          <note>
            Fru talman! Cecilia Magnusson har frågat mig vilka åtgärder jag
            avser att vidta för att rättsväsendet ska få tillräckligt verkningsfulla
            verktyg i kampen mot narkotika. I frågan berörs bland annat klassificeringssystemet
            för narkotika.
          </note>
          <note>
            Narkotikamissbruket utgör ett av samhällets största problem.
            Mot denna bakgrund är det av största vikt att det finns en väl
            fungerande kontrollagstiftning på narkotikaområdet. Polis, tull
            och kustbevakning måste göra vad de kan för att minska narkotikautbudet.
            Men problemet måste ses ur ett helhetsperspektiv. Narkotikamissbruk
            är i grunden ett socialt problem. Våra sociala myndigheter måste
            också göra vad de kan för att stödja människor som missbrukar
            och som riskerar att få missbruksproblem.
          </note>
          <note>
            Det finns få andra områden där det straffrättsliga instrumentet
            använts i sådan utsträckning som på narkotikaområdet. All befattning
            med narkotika är numera straffbelagd. Den sammantagna straffskalan
            för narkotikabrott är mycket vid. Maximistraffet för grovt narkotikabrott
            är tio års fängelse, vilket är det högsta fängelsestraff på viss
            tid som föreskrivs i Sverige för ett enskilt brott. Vid återfall
            och flerfaldig brottslighet kan fängelsestraffet bli väsentligt
            längre.
          </note>
          <note>
            I Sverige döms till strängare straff för narkotikabrott än i
            många andra EU-länder.
          </note>
          <note>
            I sin interpellation lyfter Cecilia Magnusson särskilt fram problem
            med vissa narkotikaklassade preparat, nämligen fentanyl och Rohypnol.
          </note>
          <note>
            När det gäller klassificeringsproblematiken kring fentanyl vill
            jag framhålla att Sverige har ett internationellt sett mycket
            väl fungerande system för att preparat snabbt ska kunna narkotikaklassificeras.
            En fråga som övervägts av regeringen för att möjliggöra ännu snabbare
            samhällsreaktioner beträffande nya droger är införande av så kallad
            generisk definition i lagstiftningen, det vill säga ett slags
            narkotikaklassificering av hela grupper av preparat med vissa
            kemiska substanser. Sådana klassificeringssystem innehåller emellertid
            betydande nackdelar, främst från rättssäkerhets- och effektivitetssynpunkt.
          </note>
          <note>
            Regeringen har funnit att övervägande skäl talar mot att nu införa
            generiska definitioner i lagstiftningen. Frågan kan dock komma
            att övervägas på nytt om det går att konstruera betydligt mer
            inskränkta och exakta generiska definitioner. Riksdagen har godkänt
            regeringens ställningstagande i denna fråga (prop.
          </note>
          <note>
            1997/98:183, bet. 1998/99:SoU5, rskr. 1998/99:139).
          </note>
          <note>
            För att få till stånd ett mer effektivt kontrollförfarande för
            nya droger infördes lagen (1999:42) om förbud mot vissa hälsofarliga
            varor. Lagen ger möjlighet att ingripa mot nya hälsofarliga missbruksmedel
            som inte är narkotikaklassificerade. Varor som bedömts vara hälsofarliga
            klassificeras ofta sedan som narkotika efter den ytterligare utredning
            som krävs.
          </note>
          <note>
            I den allmänna debatten föreslås ibland att vi ska införa straffrättsliga
            särregleringar för viss sorts narkotika. Min uppfattning är emellertid
            att detta inte är en framkomlig väg. Nackdelarna med en sådan
            reglering hänger samman med att tillgången på och efterfrågan
            av olika slags narkotiska preparat ständigt förändras. Resultatet
            av särregleringar på narkotikaområdet är ofrånkomligen att mycket
            föränderliga, svåröverskådliga och komplexa regelverk skapas.
          </note>
          <note>
            Frågan om vilken mängd som krävs för att olaglig hantering av
            Rohypnol ska rubriceras som ett grovt narkotikabrott kommer förhoppningsvis
            snart att vara besvarad genom rättspraxis. Nu pågår ett flertal
            rättegångar runtom i landet där denna fråga prövas.
          </note>
          <note>
            I det sammanhanget vill jag peka på att det år
          </note>
          <note>
            2001 beslutades om en uppklassning av flunitrazepam, en verksam
            beståndsdel i bland annat
          </note>
          <note>
            Rohypnol, i Läkemedelsverkets narkotikaförteckningar. Detta gjordes
            för att komma till rätta med överförskrivning och läckage till
            den illegala marknaden. I dag bedöms läckaget från i Sverige förskriven
            Rohypnol vara ett i sammanhanget litet problem.
          </note>
          <note>
            Av dessa skäl anser jag att det i dagsläget inte finns något
            behov av att ta initiativ till någon förändrad straffrättslig
            narkotikalagstiftning.
          </note>
          <note>
            Jag tror dessutom att vi i dag inte enbart bör fokusera på strängare
            straff och utökade möjligheter till tvångsmedelsanvändning. Förebyggande
            åtgärder är av central betydelse i den svenska narkotikapolitiken.
          </note>
          <note>
            Där måste hela samhället - föräldrar, skola och socialtjänst
            - engageras för att vi ska nå framgång.
          </note>
          <note type="speaker">
            Anf. 63 CECILIA MAGNUSSON (m):
          </note>
          <note>
            Fru talman! Jag tycker att det borde vara under en justitieministerns
            värdighet att skriva riksdagsledamöter och de partier de företräder
            på näsan som justitieministern just har gjort, att antyda att
            Moderata samlingspartiet endast fokuserar på strängare straff
            och ytterligare tvångsåtgärder slår tillbaka på justitieministern
            själv och den okunnighet som han blottlägger. Dessutom rimmar
            det mycket dåligt med de vackra orden i slutet av anförandet om
            att hela samhället måste engageras för att nå framgång i denna
            viktiga kamp.
          </note>
          <note>
            För att statsrådet inte längre ska leva i okunnighet om Moderaternas
            stora engagemang i förebyggande narkotikafrågor ska jag inleda
            med några förslag som justitieministerns parti Socialdemokraterna
            här i kammaren har avvisat.
          </note>
          <note>
            Förebyggande åtgärder är a och o för att stoppa den narkotikaexplosion
            som vi kanske bara är i början av. Det är därför vi moderater
            kräver betydligt större satsningar på polisen. Det är inte bara
            för att kunna utbilda nya poliser utan för att myndigheterna ska
            kunna anställa nya poliser och kunna prioritera arbetet med kampen
            mot narkotika och kunna upprätta särskilda ungdomsrotlar för att
            störa marknaderna i ungdomsmiljöer på knarkområdet.
          </note>
          <note>
            Det är därför vi kräver att det i skollagen ska föras in krav
            på skolorna att agera när ungarna halkar snett.
          </note>
          <note>
            Knarket går längre och längre ned i åldrarna. Det behövs fler
            verktyg för att hindra 13-åringar att experimentera med knark.
            Därför anser vi moderater att vi måste införa drogtester på barn
            från 12 år.
          </note>
          <note>
            Det är också därför vi kräver att det ska finnas motsvarande
            Maria ungdomsmottagningar åtminstone i varje storstad i landet.
            Modellen är effektiv i att upptäcka, förebygga och rehabilitera
            barn från missbruk.
          </note>
          <note>
            Om inte de åtgärder som jag har radat upp är exempel på mitt
            och mitt partis stora engagemang vet jag inte vad justitieministern
            kräver, men utveckla gärna det.
          </note>
          <note>
            Om vi kunde enas om det jag nämnt skulle mycket vara vunnet,
            men det krävs många fler insatser för att komma till rätta med
            narkotikan i vårt land.
          </note>
          <note>
            Justitieministern nämnde att vi har strängare straff än många
            andra EU-länder. Ja, det finns ju legaliseringsländer inom EU,
            men jag tycker inte att det är något föredöme. Jag trodde att
            vi var överens om den restriktiva narkotikapolitiken. Men justitieministern
            får gärna utveckla den delen.
          </note>
          <note>
            Den lagstiftning som finns inom det här området innebär vissa
            problem i effektivitetshänseende, därför skulle jag vilja höra
            med justitieministern om han tänker utvärdera den lagstiftning
            som finns på det straffrättsliga området inom narkotikadelen.
            Är någonting på gång, för det finns ju stora problem?
          </note>
          <note>
            När den här lagen infördes beskrev justitieministern hur generisk
            definition borde kunna bli effektivare. Det kanske är dags igen
            att titta på de möjligheter en sådan definition skulle innebära.
            De rättssäkerhetsproblem som statsrådet har nämnt i dagens lagstiftning
            finns ju redan eftersom vi inte har någon lägsta koncentration
            i nuvarande lagstiftning. Därför skulle jag vilja höra: Vilka
            fler rättsaspekter är det som justitieministern menar hindrar
            införandet av en generisk definition?
          </note>
          <note type="speaker">
            Anf. 64 ANITA SIDÉN (m):
          </note>
          <note>
            Fru talman! Narkotikan är ett av vår tids värsta gissel eftersom
            droger bryter ned människor både fysiskt och psykiskt och ofta
            leder till personlig misär och dessutom till en alltför tidig
            död. Missbrukaren tvingas till brott för att kunna finansiera
            sitt missbruk.
          </note>
          <note>
            I en narkomans omgivning finns därför många brottsoffer: de närmaste
            som drabbas av fiffel och lögner och andra som drabbas av stöld
            eller utsätts för våld. Allt för att skaffa pengar till missbruket.
          </note>
          <note>
            Jag lyfter i dag fram fentanyl som ett exempel på en av de nya
            drogerna, men fentanyl är inte den enda nya drogen. Av denna dödsdrog
            finns i dag mer än
          </note>
          <note>
            1 400 varianter, men de flesta av dem är inte narkotikaklassade.
            Polisen fruktar nu att bland annat fentanyl är på väg att på allvar
            etablera sig i vårt land.
          </note>
          <note>
            Inom sjukvården används dock medlet vid narkos och som smärtstillande
            medel, främst för cancerpatienter.
          </note>
          <note>
            Fru talman! Fentanyl har tillverkats illegalt i
          </note>
          <note>
            Ryssland och kallas även Leningrad White eller Krokodil, men
            det säljs som knark och är ofta tusen gånger starkare än heroin.
            Drogen är lätt att smuggla och gömma eftersom en sockerbit kan
            rymma mer än tusen doser, och den är extremt farlig. Endast några
            droppar på huden räcker för att döda. Eftersom fentanyl är dödlig
            redan i så små doser är risken för feldosering stor, särskilt
            bland nya missbrukare.
          </note>
          <note>
            Det var förresten just ett gasliknande ämne baserat på fentanyl
            som användes på en av Moskvas teatrar då hundra besökare dog.
          </note>
          <note>
            Fru talman! I mitten på 1990-talet dog sex svenska narkomaner
            kort tid efter att ett parti fentanyl kommit in i landet och börjat
            säljas bland missbrukare. Förmodligen har betydligt fler missbrukare
            dött av denna starka drog, men för att den ska upptäckas vid dödsfall
            måste obducenterna specifikt veta att de just ska söka efter fentanyl
            för att kunna koppla drogen till dödsfallet.
          </note>
          <note>
            Narkotikalagstiftningen bör skrivas om eftersom drogernas kemiska
            sammansättningar förändras hela tiden, och tyvärr tillkommer dessutom
            nya droger. Vi måste få en effektivare lagstiftning i kampen mot
            narkotika så att det finns en bättre beredskap i lagstiftningen
            i fortsättningen.
          </note>
          <note>
            Är justitieministern beredd att sätta i gång detta förändringsarbete,
            en del i arbetet för att rädda liv?
          </note>
          <note type="speaker">
            Anf. 65 Justitieminister THOMAS BODSTRÖM (s):
          </note>
          <note>
            Fru talman! Jag måste medge att jag ser moderat kriminalpolitik
            i första hand som en önskan om strängare straff som lösning. Jag
            tror inte att jag är ensam om den bedömningen. Därmed inte sagt
            att det är det enda som Moderaterna står för. Men nog anser jag
            att det är det som man i debatten hör presenteras som lösning
            på olika kriminalpolitiska problem.
          </note>
          <note>
            Desto bättre är det då att höra flera andra initiativ och i så
            fall korrigera den felaktiga bilden.
          </note>
          <note>
            Vi har som sagt stränga straff. Jag vill hålla med
          </note>
          <note>
            Cecilia Magnusson om att vi ska behålla den restriktiva politiken.
            Där är vi faktiskt överens alla sju partierna, vilket vi också
            ska känna glädje över.
          </note>
          <note>
            Mindre glädje kan vi känna över den mycket negativa utveckling
            som sker runt om i Europa, på vissa håll i alla fall. Efter att
            ha talat med andra länders justitieministrar är jag övertygad
            om att det knappast är ideologiska skäl som många gånger ligger
            bakom.
          </note>
          <note>
            Det är tvärtom ytterst pragmatiska skäl. Man löser ju problemet
            med brottsstatistiken genom att plötsligt förändra synen på detta.
            Så långt kan det gå om man inte fortsätter att driva en restriktiv
            narkotikapolitik.
          </note>
          <note>
            Men det räcker naturligtvis inte att bara ha en sådan politik.
            Det behövs flera saker. Det behövs fler poliser. Jag kan glädja
            Cecilia Magnusson med att den senaste statistiken över de poliser
            som examineras ut visar att vi har fått nästan 500 fler poliser
            sedan årsskiftet 2000/01. Det är glädjande. Men det räcker inte
            heller. Vi måste bli bättre.
          </note>
          <note>
            De stora bristerna i kampen mot narkotika finns faktiskt inom
            vårdsektorn. Det handlar om att ge de missbrukare som nu finns
            en möjlighet till bra vård och en chans att komma ifrån sitt beroende.
            Det här arbetar regeringen mycket med. Det är naturligtvis också
            mycket en kommunal fråga. Vi försöker ge de incitament som behövs,
            och det är viktigt, därför att ska vi ha någon chans att kunna
            påverka personer med narkotikamissbruk att återanpassa sig i samhället
            är förstås grunden att vi kan ge en bra vård.
          </note>
          <note>
            Sedan tycker jag också att det är bra med tidigare och snabba
            ingripanden. Däremot är det många som har den medicinska och psykiatriska
            kunskapen som avråder från att införa obligatoriska drogtester
            på till exempel tolvåringar. Skälet till det är naturligtvis att
            många av de här personerna i tonåren redan har vänt sig lite bort
            från samhället. Om de i puberteten ska tvingas klä av sig inför
            okända människor är det förstås en risk att man stöter bort dem
            ytterligare. Det finns redan i dag stora möjligheter att undersöka
            om unga personer förfaller till narkotikamissbruk. Det finns också
            en möjlighet att när de har omhändertagits göra de drogtester
            som efterlyses. Men här tycker jag inte att man så lätt kan vifta
            bort den medicinska och psykiatriska expertis som finns, även
            om jag tror att ansatsen är den allra bästa.
          </note>
          <note>
            Det gäller att den juridiska utvecklingen går i takt med den
            utveckling som sker i fråga om generisk definition. Det har nämnts
            här ett stort antal preparat, och det är det som är problemet;
            att de förändras hela tiden. Det är därför det måste finnas en
            lagstiftning som gör att man inte måste gå till riksdagen och
            klubba igenom vad som ska vara narkotika för att något ska bli
            straffbart. Då ligger vi hela tiden långt efter. Men jag utesluter
            inte att den generiska utvecklingen ger vid handen att vi ska
            vidta de förändringar som behövs. Vi följer frågan noga, och det
            kan mycket väl behövas ett nytt ställningstagande i den fråga
            som regeringen lade fram i slutet av 90-talet och som riksdagen
            ställde sig bakom.
          </note>
          <note type="speaker">
            Anf. 66 CECILIA MAGNUSSON (m):
          </note>
          <note>
            Fru talman! Det är intressant att höra justitieministern. Det
            är skönt att återigen höra hur överens vi är. Men det är inte
            så. Den restriktiva narkotikapolitiken kräver faktiskt att man
            strongt håller på detta. Är det att efterfölja en strikt narkotikapolitik
            att vissa företrädare för Socialdemokraterna och regeringens egen
            narkotikasamordnare säger att det är bra med sprututbytesprojekt,
            det vill säga att samhället uppmuntrar till ständiga lagbrott?
            Nej, så ser inte jag det.
          </note>
          <note>
            Det är skönt att justitieministern tycker att de straffsatser
            vi har i dag på området är bra och att de inte ska förändras.
          </note>
          <note>
            500 nya poliser måste kunna anställas. Man måste kunna ha råd
            till deras löner. Det är viktigt att polismyndigheterna får större
            resurser för att kunna prioritera det här området. Det finns på
            ett fåtal platser särskilda ungdomsgrupper inom polisen som koncentrerat
            arbetar gentemot att störa marknaden, att upptäcka ungdomar som
            har börjat glida i väg.
          </note>
          <note>
            Drogtestet är ett stick i fingret. Man behöver inte klä av sig
            på vare sig överkroppen eller underkroppen. Integriteten är inte
            så allvarligt skadad. Här gäller det att stoppa människor som
            inte vet sitt eget bästa och visa att samhället reagerar. Det
            är det minsta som kan göras för våra barn och deras föräldrar
            - här gäller det barn med föräldrar som har abdikerat. I dag kan
            drogtesterna göras om föräldrarna är med på det. Så är det.
          </note>
          <note>
            Det är två frågor som jag inte fick svar på och som jag gärna
            skulle vilja att justitieministern tar upp.
          </note>
          <note>
            Finns det någon utvärdering planerad på området för att effektivisera
            lagstiftningen? Om ett preparat ska kunna stoppas av samhället
            måste det vara förbjudet i lag. Då måste vi ständigt jobba med
            lagstiftningsfrågorna. Jag säger inte att jag kräver generisk
            definition, men åtminstone ska ett arbete sättas i gång som tittar
            på möjligheterna och hindren. Det finns närliggande länder som
            tillämpar generisk definition.
          </note>
          <note>
            När det gäller utvärdering vill jag ställa ett par frågor till
            justitieministern: När lagen om hälsovådliga varor infördes uttrycktes
            det en stor skepsis eftersom det var så många myndigheter som
            var ansvariga; delat ansvar är inget ansvar. Vad har justitieministern
            för synpunkter på detta? Har det fungerat bra?
          </note>
          <note>
            Skulle det kunna fungera bättre?
          </note>
          <note type="speaker">
            Anf. 67 ANITA SIDÉN (m):
          </note>
          <note>
            Fru talman! Narkotika finns där ungdomar finns.
          </note>
          <note>
            Oron är därför stor att de nya drogerna etableras just bland
            ungdomar. Oron minskar inte eftersom det på
          </note>
          <note>
            Internet cirkulerar information om hundratals droger som ännu
            inte har klassats som narkotika. Vi måste tänka strategiskt och
            bekämpa narkotika och de droger som ännu inte har blivit klassade.
            Vi får inte ha en handlingsplan som bara blir en skrivbordsprodukt.
            Vi måste bli bra på gatunivån och fullfölja ärenden uppåt. Självklart
            måste föräldrar, skola, ja hela samhället, engageras.
          </note>
          <note>
            Fru talman! Hittills i år har polisen gjort sju beslag av fentanyl
            i Stockholm och i Umeå. Nu har polisen gjort ett av få beslag
            av fentanyl just på en levande person. "Annars brukar vi hitta
            rester av fentanyl vid sidan av döda kroppar", säger Lars Bjurling
            vid rikskriminalen.
          </note>
          <note>
            Fentanyl och andra droger är på väg att bli ett problem för åklagare
            och domstolar. Enligt åklagare
          </note>
          <note>
            Håkan Jevrell finns det inofficiella tabeller för vilka straff
            som ska utdömas vid olika mängder av innehav av en del droger,
            men när det gäller nya droger famlar domstolarna i mörker. Det
            är svårt att veta vilka straff de nya drogerna ska ge.
          </note>
          <note>
            Designer drugs, specialtillverkade för att uppnå en viss effekt,
            är inte ens juridiskt narkotikastämplade, trots att de bli allt
            vanligare. Borde inte detta arbete skyndas på? Hela tiden pågår
            en kapplöpning mellan mindre nogräknade kemister och lagstiftarna.
          </note>
          <note>
            Låt oss föra en kamp värd namnet. Langarna är dödens kurirer!
            Jag delar Cecilia Magnussons uppfattning i tidigare inlägg, nämligen
            att dagens lag inte räcker. Om lagen kan förbättras kan väl även
            justitieministern välkomna förslag där de nya drogerna ingår.
          </note>
          <note type="speaker">
            Anf. 68 Justitieminister THOMAS BODSTRÖM (s):
          </note>
          <note>
            Fru talman! Det gäller att hitta rätt metod. Det gäller att åklagare
            snabbt kan föra upp mål till tingsrätt, hovrätt och Högsta domstolen
            för att snabbt följa och motverka den internationella, men även
            nationella, narkotikabrottsligheten. I fråga om rubricering och
            lagstiftning är det viktigt att inte tro att allt kan lösas lagstiftningsvägen.
            Då kan det också innebära att helt ofarliga medel - inte droger
            - också blir straffbelagda. Det är ett stelbent system att tro
            att allt detta ska kunna ske lagstiftningsvägen. Med den utveckling
            som finns kan det finnas skäl att göra annorlunda i framtiden.
            Den här frågan prövades trots allt vid ett par tillfällen i slutet
            av 90-talet. Låt mig understryka att det inte på något sätt utesluter
            att vi följer utvecklingen för att se om det behöver göras någonting
            annorlunda i framtiden.
          </note>
          <note>
            Jag håller med Cecilia Magnusson om att det behövs fler poliser
            och mer resurser. Vi har under två och ett halvt års tid hört
            att pengarna inte kommer att räcka till de anställda. Så vitt
            jag vet finns det i dag inte en enda polis som är arbetslös i
            Sverige. Alla poliser som har gått ut har fått anställning. Det
            är självklart målet att så ska ske även i framtiden. För det krävs
            ytterligare resurser. Det är också därför vi noga skrev att det
            kommer att tillföras ytterligare medel till polisen i den framlagda
            vårbudgeten.
          </note>
          <note type="speaker">
            Anf. 69 CECILIA MAGNUSSON (m):
          </note>
          <note>
            Fru talman! Justitieministern kan snart skaffa sig ytterligare
            en karriär. Han kan börja sjunga om flickan på lasarettet. Så
            är det med ytterligare resurser till rättsväsendet och polisen.
          </note>
          <note>
            Jag återgår till vårt ämne. Det är rätt trevligt att vi har kunnat
            bedriva en upplysningskampanj om moderat narkotikapolitik för
            justitieministern. Vi kanske kan mötas på annat sätt i nästa debatt.
          </note>
          <note>
            Generisk definition kan leda till att ofarliga droger kan bli
            straffbelagda. Så är det i dag. Amfetaminblandningar med så låg
            halt att de inte har någon verkan räknas som amfetamin ändå. Lagstiftningen
            i dag anger ingen undre gräns för koncentrationer. De problemen
            finns redan i dag. Jag hade önskat att justitieministern kunde
            ge en bredare belysning. Jag hoppas att debatten ändå har sått
            ett frö hos justitieministern att vi måste börja titta på hur
            lagstiftarna åtminstone ska försöka hinna i fatt knarkmarknaden.
          </note>
          <note>
            För vad är framtiden? Jo, framtiden kan vara i morgon för ett
            barn på 13 år vad gäller att ta sin första haschcigarett eller
            testa en amfetamintablett eller en
          </note>
          <note>
            Rohypnol och en flaska öl och gå ut och slå någon annan ungdom
            i huvudet. Det kan vara framtiden, så därför måste vi börja nu.
            Vi har inte råd att vänta på framtiden.
          </note>
          <note>
            Med det vill jag tacka justitieministern för debatten. Tack!
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2002/03:238 om situationen för svenska
            vin- och spritproducenter
          </note>
          <note>
            Anf. 70 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Bengt-Anders Johansson har frågat näringsminister
            Leif Pagrotsky om han avser att verka för att våra egna vin- och
            spritproducenter ska ha samma möjligheter till marknadsföring
            och försäljning som andra producenter i EU inom sina respektive
            hemländer. Arbetet i regeringen är så fördelat att det är jag
            som ska besvara frågan.
          </note>
          <note>
            Grundprincipen för den svenska alkoholpolitiken är att motverka
            alkoholens skadeverkningar genom att bland annat begränsa alkoholens
            tillgänglighet. Av den anledningen är det endast Systembolaget
            AB som i Sverige får bedriva detaljhandel med spritdrycker, vin
            och starköl. Systembolagets detaljhandelsmonopol ska utgöra en
            garant för att marknadsföring och försäljning av alkoholdrycker
            till allmänheten sker återhållsamt. Att öppna nya försäljningskanaler
            till allmänheten utanför Systembolaget skulle kunna innebära att
            detaljhandelsmonopolet urholkas.
          </note>
          <note>
            Att endast tillåta försäljning för inhemsk tillverkning av vin
            och spritdrycker kan dessutom EG-
          </note>
          <note>
            rättsligt uppfattas som diskriminering av utländska tillverkares
            produkter som endast kan säljas via Systembolaget eller via restaurang.
            Likaså kommer övriga inhemska alkoholproducenter såsom ölbryggerier
            och cidertillverkare av samma skäl som vin- och sprittillverkarna
            att ställa krav på försäljning direkt till konsumenter.
          </note>
          <note>
            Om Sverige skulle öppna upp för vin- och sprittillverkare och
            andra alkoholtillverkare att få sälja sina produkter direkt till
            konsument så innebär det att principen att endast Systembolaget
            ska ha detaljhandelsrätt har brutits. Det blir då också svårare
            att stå emot kraven från EU-kommissionen om att vi måste tillåta
            även distanshandel direkt till konsument, det vill säga postorder-
            och Internetförsäljning från utlandet. Och tillåter vi detta kommer
            snart också kraven på att den svenske livsmedelshandlaren måste
            få samma rätt som till exempel en dansk livsmedelshandlare att
            sälja alkoholdrycker via postorder och
          </note>
          <note>
            Internet direkt till svenska konsumenter.
          </note>
          <note>
            Min slutsats är således att öppnar vi upp med nya försäljningskanaler
            utanför Systembolagets monopol så blir det också svårare att stå
            emot legitima krav från övriga aktörer på marknaden att också
            få sälja direkt till konsument. Därmed kommer också Systembolagets
            monopol att allvarligt hotas.
          </note>
          <note>
            Anf. 71 BENGT-ANDERS JOHANS-
          </note>
          <note>
            SON (m):
          </note>
          <note>
            Fru talman! Jag vill tacka statsrådet för svaret på interpellationen.
            Jag kan konstatera att entreprenörer som småföretagarna i Sverige
            har en betydligt större uppförsbacke än de stora företagen, just
            beroende på att de är så små, vilket gör att man måste hålla reda
            på så oändligt mycket mer fördelat på få medarbetare än i de större
            företagen. Det är ju just mot den bakgrunden som det är viktigt
            att underlätta för den här typen av företag.
          </note>
          <note>
            Gruppen av livsmedelshantverkare, som jag företrädesvis vill
            kalla dem eftersom det är en bred grupp som inte utgörs av bara
            vinproducenter, växer sakta men säkert, och småskaligheten vinner
            terräng, vilket jag tycker är mycket positivt. Den lokala anknytningen
            är väldigt viktig, och jag tror att det kommer att bli ännu viktigare
            i framtiden att man känner leverantörerna eller har möjlighet
            att känna dem och kan identifiera sig med dem. Det handlar också
            om ett kretslopp i den lilla världen, som jag tror att det är
            viktigt att värna om. Det handlar om mindre tillsatser eftersom
            omloppet är snabbare. Det handlar också om gles- och landsbygdsfrågan,
            och det är dessutom, icke att förglömma, en turismfråga, eftersom
            det har visat sig att besöksnäringen för just den här typen av
            livsmedelshantverk ökar.
          </note>
          <note>
            Dagens Systembolagsmonopol är stort, dyrt, stelbent och byråkratiskt
            för just den lille. De stora klarar naturligtvis Systembolagets
            hantering, men för den lille är det jobbigt. Jag har noterat att
            statsrådet i sitt svar värnar monopolet i första hand, och folkhälsoaspekten
            finns ju med i resonemanget.
          </note>
          <note>
            Då är min fråga denna: Vad gäller att begränsa tillgängligheten:
            Skulle verkligen de här småproducenterna vara ett problem i detta
            sammanhang? Jag har väldigt svårt att se det. Dessutom säger statsrådet
            att detaljhandelsmonopolet urholkas för de små kvantiteterna i
            min fråga. Är det verkligen trovärdigt?
          </note>
          <note>
            Att man skulle diskriminera andra länders producenter, är det
            verkligen ett problem? Och distanshandeln, har den över huvud
            taget med frågan att göra?
          </note>
          <note>
            För övrigt vill jag påstå att de som producerar vin eller sprit
            och är småföretagare inte gör det för att försämra folkhälsan.
            Det är definitivt inget mål. Och det är inte för att konkurrera
            ut Systembolaget. Det är inte heller för att langa eller sälja
            i tid och otid.
          </note>
          <note>
            Var vi moderater står är ju ganska känt, och jag tror att statsrådet
            är fullt medveten om det. Därför kommer mitt resonemang att utgå
            från den situation som vi har i dag, för monopolet kommer att
            försvinna förr eller senare, det är jag alldeles övertygad om.
            Där har vi ett gemensamt ansvar som politiska företrädare, nämligen
            att se till att skapa tillväxt. Småföretagarna är en livsviktig
            del i detta att kunna skapa tillväxt.
          </note>
          <note>
            Jag är smålänning, och vi brukar vilja se möjligheterna nere
            hos oss. Vi har som motto att ingenting är omöjligt - vissa saker
            tar bara lite längre tid. Därför är mitt hopp att vi skulle kunna
            hjälpas åt med detta. Skulle man inte, med rätt ställda krav på
            den här typen av gårdsförsäljning, ändå våga öppna upp?
          </note>
          <note>
            Skulle vi inte kunna hjälpas åt med detta i en gemensam målsättning?
          </note>
          <note>
            Anf. 72 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Jag har faktiskt grunnat en hel del på den här frågan,
            för jag har precis som Bengt-Anders
          </note>
          <note>
            Johansson alla skäl, tycker jag, att understödja småskalig produktion
            av vad det än vara månde. Jag tycker det är väldigt viktigt. Bengt-Anders
            Johansson är smålänning, och själv är jag från Skåne. Där har
            vi en hel del, får jag säga, av just den här typen av småskalig
            produktion, till exempel cider- eller vintillverkning. Det har
            gjort att jag faktiskt har vägt argumenten fram och tillbaka.
          </note>
          <note>
            Jag har ändå kommit fram till att det finns en ganska stor risk
            med att utvidga den krets som får lov att sälja direkt till konsument
            till att omfatta också småskaliga vinproducenter. Jag känner också
            att jag har blivit stärkt i den uppfattningen när jag ser utvecklingen
            i Finland, där man ju har ungefär ett sådant system som Bengt-Anders
            Johansson talar om, och där nu Högsta förvaltningsdomstolen i
            Finland nyligen slagit fast att de reglerna faktiskt kan vara
            diskriminerande i förhållande till utländsk småskalig produktion.
            Finland har ju ungefär samma system i övrigt som vi har, men just
            på den här punkten avviker det. Det innebär också att man nu i
            Finland är orolig över vad det här kan innebära vid en eventuell
            anmälan och överprövning i EG-domstolen. Man riskerar alltså att
            så att säga ha undergrävt sitt monopol. Den utvecklingen vill
            jag varna för. Jag vill absolut inte ha in samma utveckling i
            Sverige, och det är därför som jag också drar den här gränsen.
          </note>
          <note>
            När man då ser det lite logiskt så tycker jag nog att även om
            man ska se till de små producenternas intresse, så från Systembolagets
            utgångspunkt måste man ju alltid hantera alla producenter likvärdigt.
            Det är väldigt viktigt, faktiskt. Annars kommer man automatiskt
            alltid att hamna i ifrågasättanden av Systembolaget. Hela grundbulten
            i Systembolagets berättigande går ut på att vi måste behandla
            alla lika och inte särbehandla svenska producenter i förhållande
            till andra producenter.
          </note>
          <note>
            Detta sammantaget har lett mig till den slutsats som nu finns
            i interpellationssvaret, nämligen att jag tror att det vore fel
            att gå den här vägen. Ingenting hindrar naturligtvis småskaliga
            producenter i dag från att sälja till restauranger eller att försöka
            få sina produkter upptagna i Systembolagets sortiment. Men när
            det gäller direktförsäljning från gård måste vi nog, för att slå
            vakt om de principer som vi har och för att slå vakt om Systembolaget,
            sätta en gräns.
          </note>
          <note>
            Jag tror inte heller att målet för de småskaliga producenterna
            är att hota folkhälsan. Så är det inte, men jag tror att vi skulle
            få mycket stora problem om
          </note>
          <note>
            Systembolagets monopol skulle undergrävas. Därför delar jag naturligtvis
            inte Bengt-Anders Johansson utgångsuppfattning, nämligen att Systembolaget
            ska bort och att det förr eller senare kommer att försvinna. Det
            tror inte jag. Det finns en mycket bred uppslutning i Sverige
            bakom monopolet, och det är en oerhört viktig del i en ansvarstagande
            alkoholpolitik.
          </note>
          <note>
            Anf. 73 BENGT-ANDERS JOHANS-
          </note>
          <note>
            SON (m):
          </note>
          <note>
            Fru talman! Återigen tvingas jag att se att förståelsen för småföretagarna
            från regeringens sida är kraftigt undergrävd. Man håller fram
            allt annat än att man ska skapa förutsättningar för den lilla
            att kunna verka.
          </note>
          <note>
            Jag hade hoppats att vi skulle kunna komma fram till slutsatsen
            att det är viktigt för den lilla entreprenören och småföretagaren
            att vi kan skapa en speciell grogrund för den typen av företag
            som skulle vara mer pushande, stödjande och underlättande. Framför
            allt handlar det om en förändring av attityderna mot de här människorna.
          </note>
          <note>
            Jag tycker att det borde vara hjältebetonat att vara småföretagare
            i dag. Ofta satsar man allt vad man äger och har. Man arbetar
            nästan dygnet runt. I detta liv behöver man då möta oförstående
            byråkrater, som man upplever att man gör. Dessutom ska man hantera
          </note>
          <note>
            20 000 sidor regelmassa. Detta gör att det finns alltför mycket
            som motarbetar det som vi vill uppnå. Det var mot den bakgrunden
            som jag ställde den här interpellationen till näringsminister
            Leif Pagrotsky, men den har då vinklats över till att nu mer handla
            om alkoholpolitik.
          </note>
          <note>
            Även om de idéer som jag förespråkar här inte innebär något avgörande
            steg mot en generell småföretagarvänlighet är de en oerhört viktig
            del när det gäller just de här små företagen, som jag talar om,
            som producerar den här typen av produkter. Även de små stegen
            är viktiga. Havet försmår inga bäckar, hur små de än är - därav
            dess storhet. Jag tycker att vi borde kunna förenas i den här
            ambitionen.
          </note>
          <note>
            Nu förstår jag att statsrådet har gjort den värderingen att alkoholpolitiken
            överskuggar behovet av att skapa underlättnader när det gäller
            detta. Han tar bland annat fram Finland som exempel.
          </note>
          <note>
            Måhända har man ställt sig frågan i Finland när det gäller en
            liten del av detta, men man klarar ju av de andra bitarna på ett
            mycket bra sätt, enligt den information som jag har fått. Då kan
            man fråga sig:
          </note>
          <note>
            Är den finska regeringen skickligare på att hantera den här frågan
            än vad den svenska regeringen skulle vara? De finska erfarenheterna
            är ju att detta har varit en avsevärd tillgång för just den småskaliga
            produktionen. Det har skapats en ny turistnäring. Det har till
            och med stärkt det finska monopolet, Alko, sett utifrån marknaden.
            Man accepterar då att Alko finns, eftersom möjligheten för den
            lilla att sälja vid sidan om ändå skulle kunna finnas.
          </note>
          <note>
            Självklart ska den lilla ha kunskaper motsvarande de kunskaper
            som en restauranganställd eller en systembolagsanställd har för
            att kunna hantera detta.
          </note>
          <note>
            Man ska ha samma öppettider som Systemet. Varför inte använda
            närmaste systembolag som fadder på något sätt för de här små företagen?
            Då skulle statsrådet med flera kunna känna den trygghet som man
            eftersträvar med monopolet.
          </note>
          <note>
            Om nu statsrådet är född i norra delen av Skåne skulle den här
            riktiga kämpaglöden kunna finnas, så att vi tillsammans skulle
            kunna skapa någonting bra här. Om ministern i någon mån kan släppa
            sitt gastkramande grepp om monopolet lovar jag att jag ska ställa
            upp och komma med goda idéer tillsammans med statsrådet.
          </note>
          <note type="speaker">
            Anf. 74 GABRIEL ROMANUS (fp):
          </note>
          <note>
            Fru talman! Ibland, inte så sällan, råkar man i politiken ut
            för målkonflikter. Vi kan alla vara angelägna om att underlätta
            småföretagande, men när det gäller alkoholområdet är den överskuggande
            uppgiften att försöka begränsa alkoholskadorna. Då handlar det
            inte bara om vilka skador som skulle kunna uppkomma genom att
            några småföretag skulle få sälja vin på gården där vinet tillverkas,
            utan då handlar det om att eventuellt hela försäljningsmonopolet
            kan äventyras. Det vet vi att det kan.
          </note>
          <note>
            Utöver Finland, som folkhälsoministern berättade om, kan jag
            nämna Ontario, som också har monopol.
          </note>
          <note>
            Där har man på liknande sätt låtit vinproducenterna, som dessutom
            tillverkar riktigt vin, få sälja vin på gården. Nästa steg blev
            då att de här företagen också skulle få öppna butiker i stan.
            Då kom genast kravet att också andra leverantörer, till exempel
            kaliforniska vinproducenter i Amerika, måste få öppna butiker.
          </note>
          <note>
            Skulle vi tillåta det här i Sverige skulle det naturligtvis mycket
            snabbt krävas att också andra skulle få sälja alkoholdrycker.
            Det skulle vara svårt att stå emot, precis som folkhälsoministern
            säger.
          </note>
          <note>
            Nu förstår jag att interpellanten inte är särskilt bekymrad över
            detta, eftersom han inte vill slå vakt om monopolet. Men för oss
            som vill det är detta ett väldigt avskräckande perspektiv. Vi
            har tillgång till forskning som visar vilken drastisk ökning av
            alkoholskadorna det skulle bli om varenda livsmedelsbutik i slutändan
            skulle få sälja alkoholdrycker genom privata initiativ och med
            vinstintresse som drivkraft.
          </note>
          <note>
            Dessutom ligger det ju i småföretagande att man är kreativ, att
            man hittar andra möjligheter, och det finns andra möjligheter
            för de här företagen.
          </note>
          <note>
            Man kan lägga sina varor i Systembolagets beställningssortiment,
            så att en närliggande butik kan ta hem varorna åt de kunder som
            önskar. Man kan också sälja till restauranger, som statsrådet
            påpekade, och man kan faktiskt också på många håll ha servering
            på gården med serveringstillstånd. Då kan man ju låta dem som
            kommer dit för att titta på produktionen få smaka på produkterna.
          </note>
          <note>
            Jag tycker att detta med lokal tillverkning kan vara trevligt,
            men man måste trots allt kunna prioritera -
          </note>
          <note>
            jag återkommer till det. På alkoholområdet är det viktigaste
            av allt att vi kan begränsa skadorna. Trots att vi är mera framgångsrika
            än många andra länder är alkoholskadorna vårt största sociala
            och medicinska problem, och vår politik har tyvärr under senare
            år försvagats. Vi trodde att vi skulle kunna minska alkoholkonsumtionen
            med 25 %. I stället har den svenska alkoholkonsumtionen ökat med
            25 %. Det är då inte värt att ytterligare spä på den här alkoholfloden,
            även om det är små rännilar. Framför allt innebär det en risk
            för långsiktiga och allvarliga konsekvenser.
          </note>
          <note>
            Dessutom kan man hitta andra lösningar.
          </note>
          <note>
            Anf. 75 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Jag har inte så mycket att lägga till utöver vad
            jag har sagt tidigare och vad Gabriel Romanus nu sade. Jag kanske
            bara ytterligare ska säga att statens roll som bärare av Systembolaget
            faktiskt också måste vila på att man behandlar alla producenter
            likvärdigt, att man inte särbehandlar vissa producenter. Om vi
            börjar göra det är vi väldigt snabbt inne på ett sluttande plan
            när det gäller vårt monopols ställning.
          </note>
          <note>
            Risken med Bengt-Anders Johanssons förslag är att vi just skulle
            få en sådan diskussion i förhållande till de producenter som ligger
            utanför landets gränser, en dansk producent, en tysk producent
            eller en spansk producent. Precis så har utvecklingen varit i
            Finland där detta nu ifrågasätts av i det här fallet spanska producenter.
          </note>
          <note>
            Jag instämmer i det som Gabriel Romanus säger om det viktiga
            i att slå vakt om Systembolaget. Detta gör vi inte bara som ett
            slags mantra, utan vi gör det därför att vi vet att vi via Systembolaget
            har en väldigt god kontroll på åldersgränser. Det är också via
          </note>
          <note>
            Systembolaget som vi vet att vi kan ta ut den skatt som vi vill
            kunna ta ut på alkoholen. Det är det som gör Systembolaget till
            en grundbult i vår alkoholpolitik.
          </note>
          <note>
            Det finns ju alternativa lösningar för de små producenter som
            vi i dag har talat om. De kan ansöka om utskänkningstillstånd,
            sälja till restauranger och få produkterna sålda via Systembolaget.
            När nu de här möjligheterna faktiskt finns, skulle det vara ett
            väldigt stort risktagande att i nästan oträngt mål utvidga den
            här möjligheten och ställa de här principerna på huvudet. I så
            fall tror jag att vi i längden skulle få svårt att klara vårt
            monopol. Och, återigen, det som Bengt-
          </note>
          <note>
            Anders Johansson kanske egentligen är ute efter är att vi ska
            få det svårare och svårare att klara vårt Systembolag, och där
            har vi inte samma uppfattning. Det är nog därför, tror jag, som
            jag och regeringen har landat i den uppfattning som vi har gjort.
          </note>
          <note>
            Anf. 76 BENGT-ANDERS JOHANS-
          </note>
          <note>
            SON (m):
          </note>
          <note>
            Fru talman! Mina syften är precis det som jag säger i interpellationen,
            att öppna upp inom ramen för det monopol som vi har. Vad som därefter
            komma ska råder vi inte över just nu, därför att frågan är inte
            aktuell.
          </note>
          <note>
            Vad jag är ute efter är en likvärdig behandling utifrån storlek,
            för statsrådet kan väl ändå inte mena att den lilla producenten
            har samma förutsättningar som den stora att förse exempelvis Systembolaget
            över hela landet med varor till beställningssortimentet. Det kan
            han ändå inte mena. I så fall beror det på okunskap.
          </note>
          <note>
            Sedan sägs det här att hela monopolet står på spel.
          </note>
          <note>
            Man bygger upp någon form av skräckscenario och målar upp den
            lede på väggen för vad som skulle komma att inträffa om man skulle
            släppa på denna lilla obetydliga del. Detta förstärks av Gabriel
            Romanus, som inte ens drar sig för att säga att just småproducenterna
            kommer att bidra till att skadorna och de alkoholrelaterade sjukdomarna
            ökar. Jag tycker att det är rätt magstarkt gentemot dessa småföretagare
            att ha den inställningen.
          </note>
          <note>
            Att man nu är så rädd för att göra någonting, beror det på att
            man inte tror sig om att klara av att ingripa, om nu alla dessa
            hemskheter skulle inträffa som statsrådet och Gabriel Romanus
            nu i stereo försöker måla upp? Det måste i så fall bygga på att
            man inte har tilltro till sin egen förmåga att backa. Oavsett
            vilka projekt jag har gått in i, har jag alltid haft möjligheten
            att tänka att om det går fel får vi naturligtvis backa.
          </note>
          <note>
            Men min hand är utsträckt till statsrådet. Jag skulle se fram
            emot att vi kunde sätta oss ned och på ett kreativt sätt skapa
            ett bättre klimat för de här livsmedelsproducenterna.
          </note>
          <note type="speaker">
            Anf. 77 GABRIEL ROMANUS (fp):
          </note>
          <note>
            Fru talman! Jag tror inte att de här gårdsproducenterna i sig
            innebär någon väldigt stor risk. Men det är ju inte så att den
            alkohol som produceras på gårdar i Sverige skulle vara mindre
            farlig än annan alkohol.
          </note>
          <note>
            Vi själva styr ju inte det här längre, utan nu är vi inne i EU:s
            rättssystem. Följden av att öppna för försäljning av produkter
            som tillverkas på gårdarna kan bli att EG-domstolen säger att
            vi inte kan ha ett försäljningsmonopol. Det skulle innebära verkligt
            stora skador, för då skulle man få ett privat vinstintresse som
            skulle driva upp försäljningen.
          </note>
          <note>
            Dessutom måste man fråga sig om alla svenska producenter är så
            oskyldiga. Vi har ett antal svenska bryggerier som naturligtvis
            gärna skulle låta gårdsförsäljningen pågå ett tag, men sedan skulle
            de ganska snabbt komma och säga: Om en småländsk vintillverkare
            får sälja sin produkt på tillverkningsstället, varför ska då inte
            Åbro bryggeri få sälja sina produkter på tillverkningsstället?
            Då är det inte fråga om några oskyldiga produkter, utan det är
            produkter som tyvärr missbrukas i betydande omfattning.
          </note>
          <note>
            I Kopparberg finns ett företag som producerar cider av alla de
            slag. Det är den största leverantören av olika typer av alkoläsk
            som går under beteckningen cider. Jag är rädd för att det ganska
            snabbt skulle komma krav på att även de skulle få sälja sina produkter
            på tillverkningsstället, om nu vintillverkarna fick göra det.
            Det är väldigt svårt att dra en kristallklar gräns för vilka som
            skulle få sälja om inte Systembolagets monopol skulle vara kvar.
          </note>
          <note>
            Vi kan vurma för den lille företagaren, men jag hoppas att den
            lille företagaren är så pass företagsam att han eller hon använder
            sin energi till någonting annat än att bryta upp försäljningsmonopolen.
          </note>
          <note>
            Anf. 78 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Jag tar gärna Bengt-Anders Johansson i hand i frågan
            om att stärka svensk livsmedelsindustri. Det gör jag inte minst
            mot bakgrund av att
          </note>
          <note>
            40 % av all livsmedel i Sverige tillverkas i Skåne tillverkas.
            Det är en väldigt stark och stor sektor i den del av landet som
            jag kommer från. Men jag vill inte vidta åtgärder som kan komma
            att innebära att ett annat stort mål äventyras, nämligen att försöka
            hålla tillbaka alkoholskadorna och att värna Systembolaget.
          </note>
          <note>
            Det är det som jag drar mig för att göra.
          </note>
          <note>
            Jag drar mig också undan sådana här förslag av det skälet att
            jag tycker att staten ska svara för en likvärdig behandling av
            alla producenter. Det är nästan en statsvetenskaplig princip att
            man inte ska särbehandla vissa producenter. Det är en princip
            som vi tillämpar i konkurrenspolitiken sedan årtionden tillbaka
            och som är oerhört viktig att hålla fast vid.
          </note>
          <note>
            Vad jag förstår att Bengt-Anders Johansson är ute efter är att
            Systembolaget skulle öppna något slags filialer hos de vinproducenter
            som vi här talar om.
          </note>
          <note>
            Men då skulle man hamna i en intressekonflikt, där viss produktion
            skulle särbehandlas, i det här fallet svensk lokal produktion,
            i förhållande till annan produktion. Då skulle vi få precis samma
            problematik som i Finland, där hela systemet ifrågasätts på grund
            av detta.
          </note>
          <note>
            Även om jag gärna tar Bengt-Anders Johansson i hand, vågar jag
            inte följa med honom dit han vill i den här frågan.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2002/03:301 om utbildning inom kostområdet
          </note>
          <note>
            Anf. 79 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Inger René har frågat mig vilka åtgärder jag avser
            att vidta för att personalen inom barnomsorg och skola ska få
            adekvat utbildning inom kostområdet. Cristina Husmark Pehrsson
            har frågat mig vilka åtgärder jag ämnar vidta för att minska ohälsa
            som uppkommer på grund av felaktig kost och för att öka insikten
            och kunskapen om kostens betydelse för hälsan hos personal inom
            äldreomsorgen.
          </note>
          <note>
            Då båda interpellationerna berör kost och hälsa besvarar jag
            dem tillsammans.
          </note>
          <note>
            Inger René och Cristina Husmark Pehrsson uppmärksammar en fråga
            som är central i folkhälsoarbetet. En god kosthållning är grundläggande
            för att människor ska må bra och kunna delta i samhället.
          </note>
          <note>
            Barn, ungdomar, äldre och handikappade är, som interpellanterna
            framhåller, ofta beroende av andra för sin kosthållning. Detta
            ställer stora krav på samhället.
          </note>
          <note>
            Kosten och matvanornas betydelse för folkhälsan ges ett stort
            utrymme i regeringens proposition Mål för folkhälsan (2002/03:35),
            som lades fram för riksdagen i december 2002. Goda matvanor och
            säkra livsmedel utgör ett eget målområde av sammanlagt elva. Andra
            faktorer som lyfts fram i propositionen för att de påverkar folkhälsan
            är barns och ungdomars uppväxtvillkor, miljön, ekonomisk och social
            trygghet. Folkhälsoarbetet förutsätter insatser inom en mängd
            politikområden för att det ska vara framgångsrikt.
          </note>
          <note>
            Med propositionen lägger regeringen grunden för arbetet med att
            skapa förutsättningar för en god folkhälsa på lika villkor för
            hela befolkningen. Den struktur som regeringen presenterar med
            ett övergripande mål och underliggande målområden visar kommuner,
            landsting, frivilligorganisationer och andra aktörer hur de själva
            kan arbeta för att nå målet.
          </note>
          <note>
            Det politiska ansvaret för att skapa förutsättningar för en god
            hälsa vilar på flera nivåer och sektorer.
          </note>
          <note>
            Kost- och näringslära och hälsopedagogik ingår redan i dag i
            flera för skolan och barn- och äldreomsorgen relevanta utbildningar.
            Detta gäller till exempel barn- och fritidsprogrammet, vissa lärarutbildningar,
            sjuksköterskeutbildningen och gymnasieskolans omvårdnadsprogram.
          </note>
          <note>
            Ett viktigt stöd för kommuner, landsting, skolor med flera i
            att erbjuda näringsriktig mat är Livsmedelsverkets råd och riktlinjer
            inom kostområdet.
          </note>
          <note>
            Kommunerna, landstingen och skolorna kan ta vägledning av Livsmedelsverkets
            riktlinjer för skolmaten för att kunna erbjuda alla elever en
            attraktiv skollunch av näringsmässigt hög kvalitet. En nyligen
            utgiven lärobok om mat och kostbehandling för äldre ger äldreomsorgen
            stöd. Målgruppen är alla som arbetar med mathållning för äldre,
            från de som planerar och lagar maten till de som matar.
          </note>
          <note>
            Regeringen har mellan åren 1999 och 2002 beviljat medel till
            ett stort antal projekt som har rört barns och ungdomars förhållningssätt
            till eller kunskaper om mat och deras kostvanor. I januari 2001
            beviljades till exempel Enheten för Preventiv Näringslära vid
            Karolinska Institutet 370 000 kr för att ta fram en självutvärderingsmanual
            för skolor inom området kost och hälsa. Syftet med manualen är
            att hjälpa skolorna att strukturera sitt arbete inom området i
            syfte att göra eleverna medvetna om sambandet mellan kost, motion
            och hälsa. Manualen riktar sig till hela skolsektorn och finns
            tillgänglig kostnadsfritt på
          </note>
          <note>
            Internet.
          </note>
          <note>
            Regeringen avser att återkomma med ett förslag på mål för samhällsinsatserna
            när det gäller matvanor.
          </note>
          <note>
            Ett sådant mål blir ett verktyg för myndigheter, landsting, kommuner
            med flera för att minska ohälsan med anledning av felaktig kost.
            Målet kommer att ge dessa aktörer vägledning i arbetet med kost
            och hälsa samt en utgångspunkt för att ta fram delmål. Regeringen
            ser för närvarande över hur andra åtgärder för att motverka övervikt
            och fetma skulle kunna utformas.
          </note>
          <note type="speaker">
            Anf. 80 INGER RENÉ (m):
          </note>
          <note>
            Fru talman! Tack, statsrådet, för ett innehållsrikt svar. Det
            var dock inte riktigt svaret på min fråga.
          </note>
          <note>
            Men innan jag kommer till det ska jag ge en liten bakgrund till
            att jag har ställt den här interpellationen.
          </note>
          <note>
            Det som jag nu håller upp är ett måttband. Den cirkel jag har
            gjort är lite drygt 1 meter, 1,02 meter.
          </note>
          <note>
            Det anses att en man som ligger över det här - jag ska inte testa
            på statsrådet - har allvarliga problem med hälsan. Ska vi titta
            på kvinnor ska jag gå ned en decimeter. Kommer man över lite drygt
            90 centimeter har man allvarliga problem med hälsan.
          </note>
          <note>
            Om vi i riksdagen i det här avseendet vore representativa för
            svenska folket skulle ungefär 80 män och 50 kvinnor vara i riskzonen.
            När jag säger "vara i riskzonen" talar jag alltså om allvarliga
            problem med hälsan. Det innebär för tidig död i stroke, hjärtinfarkt,
            diabetes eller någon annan mycket allvarlig åkomma.
          </note>
          <note>
            Nu tror jag inte att vi är representativa just i det här huset,
            men jag vill med det här exemplet visa på våra mat- och rörelsevanor
            och vad de kan ställa till med. Jag vill också visa att hälsosituationen
            i det här avseendet är alarmerande. Många anser i dag att fetma
            är det största hotet mot vår hälsa. Och den här problematiken
            börjar tidigt, i unga år. I en ny rapport från Folkhälsoinstitutet
            pekas övervikten, tillsammans med ökad alkoholkonsumtion, ut som
            det mest oroande hotet för folkhälsan. I dag är det så. Tidigare
            var rökningen också med som en av de tre variablerna, men rökningen
            minskar ju stadigt.
          </note>
          <note>
            Det är inte bara vi vuxna som är feta. Övervikten ökar också
            dramatiskt bland barn. Vi äter för mycket och vi rör oss för lite.
            Det är kort och gott skälen bakom denna hälsobomb. Jag önskar
            ibland att det kunde finnas något annat ord än "fetma", för det
            är ett ord som väcker lite löje. Men i dag är det här alltså ett
            mycket stort problem. För många barn blir effekten inte bara försämrad
            fysisk hälsa. Det här ger också upphov till psykiska problem.
            Utanförskap och mobbning är sådant som man måste ta på djupaste
            allvar. Det finns undersökningar som visar att mer än hälften
            av feta barn mobbas. Då är det inte bara någon sådan där lite
            lustig mobbning, utan det är på ett allvarligt sätt.
          </note>
          <note>
            WHO benämner i dag övervikt och fetma som en global epidemi.
            Undersökningar visar att här i Stockholm är mellan 15 % och 20
            % av barnen på lågstadiet överviktiga eller feta. Och man vet
            att fetma inte växer bort. Av dem som är feta vid sju års ålder
            är
          </note>
          <note>
            80 % också feta som vuxna. Jag skulle kunna fokusera på andra
            problem eller andra effekter av felaktiga kostvanor, som till
            exempel olika typer av ätstörningar, som också ligger i samma
            härad.
          </note>
          <note>
            Eftersom de flesta barn i dag tillbringar en stor del av veckans
            dagar på dagis eller i skolan och på fritids tycker jag att samhället
            har ett väldigt stort ansvar inte bara för vad dessa barn får
            i sig - det är där som jag tycker att statsrådet inte riktigt
            har förstått vad jag menar - utan också för vilka attityder de
            får till ett sunt ätande i skolan, på dagis och på fritids. Maten
            spelar ingen som helst roll så länge den ligger på tallriken.
            Det är när maten kommer ned i glada magar som den ger en positivt
            effekt.
          </note>
          <note type="speaker">
            Anf. 81 CRISTINA HUSMARK PEHRSSON (m):
          </note>
          <note>
            Fru talman! Tack, statsrådet för svaret. Denna min interpellation
            kom till efter ett besök på Agri Ideon
          </note>
          <note>
            Food i Lund, där man gjort en inventering av mat och ohälsa i
            olika befolkningsgrupper. Bland annat handlar det om äldres situation.
            Det är det jag fokuserar på i min interpellation. I svaret till
            mig nämner också statsrådet just problemet med äldre som genom
            att de är sjuka många gånger också är beroende av andra för sitt
            ätande. Det blir ett dubbelt problem.
          </note>
          <note>
            Sedan finns denna stora och viktiga grupp inte så mycket mer
            omnämnd i svaret till mig. Statsrådet skriver: "Kosten och matvanornas
            betydelse för folkhälsan ges ett stort utrymme i regeringens proposition
          </note>
          <note>
            Mål för folkhälsan, som lades fram för riksdagen i december 2002."
            Vidare skriver statsrådet i svaret:
          </note>
          <note>
            "Med propositionen lägger regeringen grunden för arbetet med
            att skapa förutsättningar för en god folkhälsa på lika villkor
            för hela befolkningen."
          </note>
          <note>
            Då undrar jag om jag kanske inte läste propositionen riktigt
            rätt, för jag känner inte igen det här med det stora utrymmet
            för kosten, speciellt inte när det gäller äldre. Jag tittade närmare
            igen på propositionen och på vad som står i betänkandet om målområde
            10, goda matvanor och säkra livsmedel. Jag försökte läsa vad det
            står om kostrelaterad ohälsa. Det står mycket om det som den förra
            interpellanten var inne på, nämligen fetma. När jag tittar på
            sidorna står orden
          </note>
          <note>
            "fetma" och "övervikt" väldigt många gånger. Det är ett väldigt
            viktigt område, det har vi ju hört nu. Men det står inte så mycket
            annat. Det står till exempel inte att hälften av alla äldre som
            i dag bor på särskilda boenden riskerar att få lågt intag av protein,
            kalk och energi. Många lider av B-vitaminbrist, och många är undernärda.
            Det handlar alltså inte bara om fetma.
          </note>
          <note>
            Det handlar också om undernäring.
          </note>
          <note>
            Det står vidare i statsrådets svar att man arbetar vidare med
            sådana här mål. Först ska vi utreda och sedan kommer vi med målen.
            Jag tycker att det här är alarmerande, att hälften av alla äldre
            i särskilda boenden i dag riskerar undernäring. De hinner inte
            vänta på några utredningar och några mål. De behöver ha mat i
            magen. Det är det målet de behöver. Visst utreds det, som statsrådet
            säger. Det är SBU, Statens folkhälsoinstitut, Läkemedelsverket
            och Socialstyrelsen. De utreder, står det att läsa under målområde
            10.
          </note>
          <note>
            Men de utreder behandlingsmöjligheter avseende fetma. Dessutom
            har Statens folkhälsoinstitut kommit med en studie om bakgrundsbeskrivningar
            om hur överviktsproblematiken ser ut i Sverige.
          </note>
          <note>
            Som vanligt, höll jag på att säga, glöms de äldre och deras speciella
            utsatthet bort. Övervikt är viktigt, men det är alltså inte bara
            övervikt som är kopplat till ohälsa, statsrådet. Det är också
            undernäring. Därför undrar jag lite grann över det här. Det står
            mycket i propositionen om att utreda fetma, men vad tänker statsrådet
            göra när det gäller detta viktiga område, äldre och undernäring?
          </note>
          <note>
            Anf. 82 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Jag tycker kanske ändå att Cristina
          </note>
          <note>
            Husmark Pehrsson, om vi börjar med det, är lite orättvis både
            mot vad som står i svaret och mot vad som står i propositionen.
            Vi redovisar exempelvis i svaret nu den lärobok om mat och kostbehandling
            för äldre som ger äldreomsorgen stöd för hur man ska hantera detta.
            Den riktar sig, som vi också säger, just till alla som jobbar
            med mathållning för äldre, till dem som planerar, dem som lagar
            mat och också dem som matar.
          </note>
          <note>
            Jag tycker nog också att Cristina Husmark
          </note>
          <note>
            Pehrsson ska ta vad jag säger i interpellationssvaret om att
            sätta upp mål som kan bli verktyg för myndigheter, landsting och
            kommuner framöver på allvar.
          </note>
          <note>
            Det är naturligtvis det som är det kloka sättet att gå fram på
            i det här läget. Vi har elva målområden. Dels har vi ett övergripande
            folkhälsomål, dels har vi elva målområden där just kost och säkra
            livsmedel är ett.
          </note>
          <note>
            Det tycker jag är en viktig markering av att detta faktiskt är
            en väldigt viktig fråga. Det handlar inte bara om fetma. Det handlar
            också om undernäringsfrågorna, den kommunala verksamheten när
            det gäller äldreomsorgen och sådant. När vi fortsätter att jobba
            med dessa frågor kommer vi att lägga särskild vikt vid också den
            delen av kostproblematiken.
          </note>
          <note>
            Nu har vi lagt en grund för folkhälsopolitiken. Nu ska vi gå
            vidare med ett mer operativt skede genom en nationell ledningsgrupp
            i folkhälsofrågan som jag kommer att leda med företrädare för
            de relevanta myndigheterna på området men också med företrädare
            för Landstingsförbundet och Kommunförbundet.
          </note>
          <note>
            Där kan vi tillsammans bli bättre på att diskutera fram vilka
            åtgärder det är som måste vidtas inom ramen för de olika områdena.
            Eftersom vi har lyft fram just kostfrågorna till ett eget målområde
            är det klart att det är en särskild markering av hur pass viktigt
            vi anser att detta är.
          </note>
          <note>
            Jag tycker att Cristina Husmark Pehrsson ska ta till sig att
            detta är ett eget målområde och att det är en markering. Vi går
            vidare med ett mer operativt skede när det gäller folkhälsofrågorna
            så snart riksdagen har fattat beslut om folkhälsopropositionen
            och där detta kommer att vara viktigt för oss.
          </note>
          <note>
            Inger René lyfter framför allt fram frågorna om barnomsorg och
            skola. Det är naturligtvis riktigt att det handlar mycket om attityder
            till maten både i fetmadiskussionen men kanske i ännu större utsträckning
            när vi talar om ätstörningar, anorexi och bulemi och så vidare.
            Där har jag redovisat i svaret vad vi gör inom ramen för kommunernas
            verksamhet när det gäller skolluncher, både när det gäller vilka
            skolluncher som ska serveras men också när det gäller hur man
            ska utvärdera de luncher som man serverar genom satsningen som
            Karolinska Institutet har fått pengar till.
          </note>
          <note>
            Jag tycker att det i alla fall är värt att notera att vi redan
            har dragit i gång det arbetet.
          </note>
          <note>
            De som utbildar sig för jobb inom barnomsorg och skola har i
            allmänhet redan en utbildning kring kostfrågor med sig från sina
            program. Jag lyfte också fram det. Men jag tror att det behövs
            mer än så.
          </note>
          <note>
            Jag tror också att man behöver lyfta fram de kommunalt anställda
            som professionellt arbetar med kostfrågor, framför allt dietisterna,
            och markera deras vikt på ett anat sätt än vi har gjort tidigare.
          </note>
          <note type="speaker">
            Anf. 83 INGER RENÉ (m):
          </note>
          <note>
            Fru talman! Jag tror, statsrådet, att maten på de allra flesta
            håll är väl sammansatt med bra näringsinnehåll, även om det är
            märkligt att det i dag finns kommuner som inte har någon kostplanerare
            eller dietist anställd. Men det finns, som statsrådet sade, många
            böcker att läsa på detta område. Näringsinnehållet tror jag alltså
            är alldeles utmärkt på de allra flesta håll. Men det spelar ju,
            som jag sade förut, inte någon roll hur bra maten på tallriken
            är. Det är ju vad barnen, och i och för sig också de äldre, äter
            som har betydelse. Då är personalens attityder och kunskaper om
            dessa frågor som vi diskuterar av största vikt. Och jag tycker
            att när vi i samhället har tagit över den här delen från familjerna
            ligger det ett ansvar på oss att se till att man kan klara av
            detta.
          </note>
          <note>
            Sedan håller jag inte med statsrådet om att de som jobbar inom
            barnomsorgen får adekvat utbildning när det gäller dessa frågor.
            Jag har tittat på detta och också bett RUT, riksdagens utredningstjänst,
            att kika på dessa frågor. Man säger att varken barnskötare eller
            förskollärare genomgår någon som helst utbildning med inriktning
            på kost- och näringsfrågor.
          </note>
          <note>
            Gymnasieskolan erbjuder en 50-poängskurs, det vill säga två veckor,
            i näringslära. Den ingår dock inte i barn- och fritidsledarprogrammet,
            vare sig som obligatorisk eller valbar kurs. Förskollärarna kan
            möjligtvis snudda vid ämnet när de läser något som heter hälsa,
            livsstil och gestaltning. Det är tio poäng, alltså tio veckor,
            på Lärarhögskolan. Och jag har kikat på den kursen som handlar
            om detta, och jag kan inte se att det finns ett uns av detta som
            handlar om att hjälpa våra små barn till sunda attityder. Det
            är det som jag tycker är så oerhört väsentligt i denna fråga.
          </note>
          <note>
            Min fråga kvarstår alltså. Jag skulle vilja att de som arbetar
            med våra små barn i skola, barnomsorg och på fritids fick dessa
            kunskaper så att de kunde vara en rimlig modell för barnen när
            det gäller att skapa rätt attityder till mat och mathållning.
            Som jag sade: Maten ska ned i glada magar. Barn ska tycka att
            det är roligt att äta och ha en positiv inställning till detta.
            Det hjälper dem både när det gäller fetma, när det gäller ätstörningar
            och när det gäller andra problem som har med maten att göra.
          </note>
          <note>
            I dag är vart fjärde barn på lågstadiet överviktigt.
          </note>
          <note>
            Jag tror att vi kan vara överens om att det skapar mycket stora
            fysiska hälsoproblem och också psykiska problem. Vi vet att detta
            följer med barnen hela livet för de allra flesta. Då tycker jag
            att vi måste fokusera på de första sex åren, eller möjligen de
            första åtta åren. Vi vet också att det här är en galopperande
            utveckling. Det är ingenting som går åt rätt håll, utan det skjuter
            med en förfärande hastighet åt fel håll. Vi vet också att detta
            är socioekonomiskt betingat, och inte minst av det skälet tycker
            jag att det är oerhört viktigt att vi gör någonting åt det. Vi
            måste ha siktet inställt på att ge alla en positiv start när det
            gäller mat och fysisk aktivitet. Vi kan inte och vi har inte råd
            att vänta längre.
          </note>
          <note>
            Jag skulle därför gärna vilja att statsrådet tar sig tid och
            tittar på dessa utbildningar och funderar över om man faktiskt
            inte kan göra någonting. Det rör sig enligt mitt förmenande inte
            om vitaminer och proteiner, utan det rör sig om attityder, och
            kanske lite om näringslära också.
          </note>
          <note type="speaker">
            Anf. 84 CRISTINA HUSMARK PEHRSSON (m):
          </note>
          <note>
            Fru talman! Statsrådet kallade mig orättvis. Jag är väldigt orolig
            för alla äldre som i dag är undernärda ute på äldreboendena. Men
            jag väljer att ta statsrådet på allvar och kommer att följa vad
            som händer framöver. Här behöver nämligen alla krafter hjälpas
            åt eftersom det är helt onödigt att det är på detta sätt.
          </note>
          <note>
            Men jag kommer nu ändå att fortsätta en del på temat äldre och
            undernäring. En doktorsavhandling visar att många äldre är undernärda
            och att det ofta är helt i onödan.
          </note>
          <note>
            Lennart Christensson är doktorand på Linköpings universitet.
            Han har undersökt 261 personer. Upp mot en tredjedel visade symtom
            på undernäring. Han säger att orsaken många gånger är okunskapen
            hos personalen. Han säger också att det brister i hela vårdkedjan.
            Genom att helt enkelt väga, mäta och ställa enkla frågor om matvanor
            kan man förhindra att många äldre i onödan drabbas av sjukdomar
            och kanske till och med för tidig död.
          </note>
          <note>
            Tyvärr får vi ta del av skrämmande larmrapporter om svältande
            äldre, om bristande läkemedelsrevision, om äldres nutrition och
            stora medicinintag. Det handlar om patienträttigheter och om patientsäkerhet.
          </note>
          <note>
            Statsrådet sade i sitt förra inlägg att man nu går in på det
            operativa stadiet. Låt mig då tillföra vad som skulle kunna vara
            ett sådant exempel. Det finns i dag
          </note>
          <note>
            6 173 sjuksköterskor som är legitimerade och som arbetar inom
            äldreomsorgen och som inte får lov att gå någon fortbildning i
            läkemedelshantering. Andra sköterskor som har haft en senare och
            annan typ av utbildning får göra det. Men dessa sköterskor har
            många gånger arbetat länge inom äldreomsorgen. När de sköterskor
            som utbildades senare fick förskrivningsrätt och fick gå denna
            vidareutbildning fick inte de andra sköterskorna, som har jobbat
            länge, göra det.
          </note>
          <note>
            Jag har ett antal gånger frågat statsrådets kollega socialminister
            Lars Engqvist om detta. Men nu ber jag om hjälp att ta fram detta
            därför att detta är sjuksköterskor som inte får lov att gå en
            utbildning som de vill och som skulle innebära att de skulle se
            samband mellan kostintag, läkemedel och ohälsa. Det är synd att
            säga nej till denna grupp.
          </note>
          <note>
            Socialstyrelsens utvärdering av sjuksköterskornas förskrivningsrätt
            visar att man har kunnat avvakta läkemedelsbehandlingar. Man har
            kunnat välja något annat, man har kunnat se biverkningar av läkemedel
            och ett minskat kostintag och så vidare. Det finns mycket positivt
            att läsa i Socialstyrelsens utvärdering.
          </note>
          <note>
            Med dagens situation säger man alltså nej tack till de 6 173
            sjuksköterskorna inom äldreomsorgen. De får inte ens förskriva
            vitaminer och mineraler när de ser att det finns ett bristtillstånd
            hos de äldre.
          </note>
          <note>
            Vi vet att det är bara hälften av de särskilda boendena som har
            läkare. De läkarna hinner oftast inte gå ut till patienterna,
            utan de pratar med personalen och tittar på revisionen.
          </note>
          <note>
            Så, statsrådet, ta med detta för att titta på det vid det operativa
            genomförandet! Jag vet att detta ligger på Socialdepartementet.
            Det har inte ens kommit till
          </note>
          <note>
            Socialstyrelsen eller så. Leta fram detta och se om vi inte kan
            göra något åt det, för det här behövs ute i äldreomsorgen.
          </note>
          <note>
            Anf. 85 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Först vill jag rikta ett tack till Inger
          </note>
          <note>
            René. Enligt de uppgifter som jag har ska kost- och näringslärare
            ingå på barn- och fritidsprogrammet.
          </note>
          <note>
            Även om det kanske inte är den utbildningen som
          </note>
          <note>
            Inger René i detalj efterfrågar utan en annan typ av utbildning
            tar jag naturligtvis gärna till mig det som sades. Jag tycker
            att Inger René hade en positiv framställning av frågan. På ett
            ungefär förstår jag vad
          </note>
          <note>
            Inger René är ute efter, så jag skulle gärna vilja ta mig tid
            för att se hur vi kan göra för att kanske i viss mån flytta fram
            positionerna på området. Det tycker jag kan göras inom ramen för
            det folkhälsoarbete som vi nu drar i gång.
          </note>
          <note>
            Från Cristina Husmark Pehrsson fick jag ungefär samma signaler.
            Hon valde att ta på allvar vad jag sade. Det är klart - och det
            är precis så det var tänkt -
          </note>
          <note>
            att frågan om äldre och deras kostvanor måste lyftas fram mycket
            mer än vi tidigare gjort.
          </note>
          <note>
            Dock ska man veta att undernäring bland äldre inte alltid måste
            hänga ihop med vanvård - så behöver det alls inte vara. Snarare
            är det väldigt ofta så att man som gammal tappar aptiten och att
            man av det skälet inte får i sig så mycket mat som man borde.
          </note>
          <note>
            Här behövs det nog mycket mer kunskap och också ytterligare politiska
            initiativ för att förändra situationen.
          </note>
          <note>
            När det gäller frågan om sjuksköterskorna och deras möjligheter
            till vidareutbildning måste jag säga att jag inte kan den bakomliggande
            diskussionen. Jag hänvisar gärna till min kollega Engqvist. Möjligen
            finns där i botten en resursdiskussion - så kan det mycket väl
            vara. Det leder mig in på en fråga som jag vill avrunda med, nämligen
            att grunden för att vi ska kunna bli bättre på området många gånger
            är en resursfråga både inom äldreomsorgen och i skolan. Det handlar
            då om att kunna ha mer personal, mindre barngrupper, mer tid för
            matning och en lugnare miljö över huvud taget i den kommunala
            verksamheten.
          </note>
          <note>
            Om jag tar till mig det som Inger René och Cristina Husmark Pehrsson
            fört fram i kostfrågorna tar, hoppas jag, Inger René och Cristina
            Husmark
          </note>
          <note>
            Pehrsson till sig vad jag för fram om vikten av att satsa ytterligare
            resurser på kommuner och landsting.
          </note>
          <note>
            Där finns det ju ibland olika uppfattningar mellan våra partier.
          </note>
          <note type="speaker">
            Anf. 86 INGER RENÉ (m):
          </note>
          <note>
            Fru talman! Det var väl inte riktigt kommunalpolitik som vi skulle
            prata om i den här debatten i dag, utan det gäller det ansvar
            som politiker i regering och riksdag har.
          </note>
          <note>
            Jag tar det faktiskt som ett löfte - jag får läsa snabbprotokollet
            i morgon förmiddag - att om de kostfrågor som vi i dag har talat
            om inte finns med på barn- och ungdomsprogrammet, förskollärarprogrammet
            och barnskötarprogrammet ska statsrådet arbeta för att det kan
            bli en förändring. Jag vill bara påminna om att vi i detta avseende
            har en galopperande utveckling, så det gäller att sno på lite
            grann så att något fort händer.
          </note>
          <note>
            Många tycks tro att kunskaper om mat, mathållning och möjligheter
            att må bra i hela kroppen är sådana kunskaper som vi alla har
            fått med modersmjölken. Det fick vi kanske förr i världen men
            i dag är det faktiskt inte så, utan i dag handlar det på ett helt
            annat sätt om forskning och kunskaper.
          </note>
          <note>
            Mat betyder för många av oss, inte för alla, att det ska vara
            roligt, spännande och intressant - inte problematiskt, ångestladdande
            och sjukdomsskapande, som det är för alltför många. Statsrådet
            talade tidigare om mål. Jag skulle gärna vilja att i det i fråga
            om målet om mat - jag säger hellre "mat" än "kost" -
          </note>
          <note>
            också står om de attitydskapande åtgärder som enligt mitt förmenande
            är oerhört väsentliga i sammanhanget.
          </note>
          <note>
            Som sagt: Mat i glada magar, och rätt mat i glada magar, är vad
            vi ska sträva efter.
          </note>
          <note type="speaker">
            Anf. 87 CRISTINA HUSMARK PEHRSSON (m):
          </note>
          <note>
            Fru talman! Nej, äldreekonomi kan vi väl ta en annan gång. Vi
            inser att nio av tio kommuner går back när det gäller deras äldreomsorgsbudgetar.
            Därför vill vi göra äldreomsorgen till föremål för statlig finansiering
            men den frågan kan vi ta en annan gång.
          </note>
          <note>
            Det som har varit problemet är just att börja tala om undernäring
            som en del av ett naturligt åldrande.
          </note>
          <note>
            Det är det allra sista som accepteras. Tvärtom ska vi erbjuda
            goda och näringsriktiga måltider och extra näring men också det
            kan vi nu lämna därhän.
          </note>
          <note>
            Jag tänkte ägna en minut åt att ta upp en annan legitimationsfråga.
            Det handlar då om dietister. Frågan behandlades av riksdagen i
            samband med regeringens proposition 1997/98 om yrkesverksamhet
            på hälsooch sjukvårdens område. Utskottet ansåg då att det hade
            gått så många år sedan man såg över detta med dietisterna och
            att dessa borde vara föremål för en utredning eftersom dietisterna
            har ett stort ansvar och befinner sig nära patienterna. Därför
            ansågs det att man förutom att titta på utbildningens innehåll
            också skulle titta på förskrivningsfrågor och dietisternas ställning
            inom EU.
          </note>
          <note>
            En sådan beställning skickades över till regeringen. Var den
            sedan har hamnat vet ingen. Det har förekommit många påpekanden,
            och många har frågat efter den men ingenting har hänt. Jag tror,
            statsrådet, att beställningen finns i den låda där detta med de
            legitimerade sjuksköterskornas förskrivningsrätt finns. Leta rätt
            på det här tillsammans med Lars
          </note>
          <note>
            Engqvist, så kanske det går att göra något för de äldre och deras
            kosthållning.
          </note>
          <note>
            Jag tror att såväl en legitimation för dietisterna och deras
            viktiga arbete som förskrivningsmöjligheter och utbildningsmöjligheter
            för sjuksköterskor är två viktiga operativa insatser i sammanhanget
            som kan behövas för att komma åt de gigantiska problemen med undernäring
            bland äldre.
          </note>
          <note>
            Det är alltså inte bara fetma som ger kostrelaterad ohälsa, utan
            det gör också undernäring - speciellt när det gäller äldre.
          </note>
          <note>
            Anf. 88 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Jag har väl inte så mycket mer att lägga till. Avslutningsvis
            vill jag bara säga att jag gärna återkommer till detta med dietister
            när Cristina
          </note>
          <note>
            Husmark Pehrsson eller någon annan skrivit en fråga eller en
            interpellation om just det. Inom ramen för diskussionen nu har
            det rört sig om andra frågor, i huvudsak från Cristina Husmark
            Pehrssons sida. Men visst, jag lovar att kolla upp var frågan
            har landat.
          </note>
          <note>
            Överläggningen var härmed avslutad.
          </note>
          <note>
            19 § Svar på interpellation 2002/03:347 om rökförbud i serveringsmiljöer
          </note>
          <note>
            Anf. 89 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Annika Qarlsson har frågat vilka åtgärder jag tänker
            vidta för att regeringen ska följa riksdagens intention att införa
            rökförbud i serveringsmiljöer den 1 januari 2004 och hur min tidsplan
            ser ut för att genomföra ovanstående lagstiftning.
          </note>
          <note>
            Så sent som den 29 april gav jag Annika Qarlsson svar i denna
            fråga. Jag redogjorde då för vad regeringen hade lagt fram för
            riksdagens beslut samt för vad riksdagen sagt i denna fråga.
          </note>
          <note>
            I propositionen Vissa tobaksfrågor (prop.
          </note>
          <note>
            2001/02: 64) behandlade regeringen de förslag som
          </note>
          <note>
            Nationella folkhälsokommittén lämnat i sitt slutbetänkande Hälsa
            på lika villkor (SOU 2000:91) avseende rökfria serveringsmiljöer.
            I propositionen anförde regeringen att det fanns behov av en fördjupad
            utredning av frågan om rökfria serveringsmiljöer.
          </note>
          <note>
            Regeringen ansåg att målet var rökfria serveringsmiljöer den
            1 januari 2004. Då kommitténs förslag saknade en utredning av
            effekterna av att genom lag besluta om rökförbud borde en särskild
            utredare tillsättas. För det fall målet om rökfria serveringsmiljöer
            inte skulle kunna uppnås på frivillig väg var regeringen beredd
            att återkomma med lagförslag. Den 15 maj
          </note>
          <note>
            2002 gav riksdagen sitt stöd till regeringens bedömning.
          </note>
          <note>
            Den 14 mars 2002 gav regeringen Statens folkhälsoinstitut i uppdrag
            att utföra den utredning som regeringen aviserat i sin bedömning
            till riksdagen. I uppdraget ingick att undersöka effekterna av
            bestämmelser om rökfrihet i serveringsmiljöer i andra länder,
            såväl för restaurangbranschen som för enskilda, samt applicera
            dessa erfarenheter på svenska förhållanden.
          </note>
          <note>
            Vidare ingick att ta fram förslag till incitament för att målet
            rökfrihet skulle kunna uppnås på frivillig väg.
          </note>
          <note>
            Slutligen ingick även i uppdraget att utreda de tekniker som
            fanns att tillgå vad gäller exempelvis ventilation och särskilda
            rökrum för att eliminera spridning av tobaksrök.
          </note>
          <note>
            Statens folkhälsoinstitut har åter redovisat uppdraget den 28
            januari 2003 i rapporten Förutsättningar för rökfria serveringsmiljöer
            - rapportering av ett regeringsuppdrag (FHI rapport nr 2003:05).
            I rapporten gör institutet bedömningen att målet med rökfria serveringsmiljöer
            inte kan uppnås på frivillig väg.
          </note>
          <note>
            Institutets rapport är föremål för remissbehandling fram till
            den 13 juni 2003. Jag kommer därefter även fortsättningsvis att
            prioritera detta arbete.
          </note>
          <note>
            Utan att föregripa den pågående remissbehandlingen vill jag framhålla
            att det är min avsikt att återkomma till riksdagen i fråga om
            rökfria serveringsmiljöer.
          </note>
          <note type="speaker">
            Anf. 90 ANNIKA QARLSSON (c):
          </note>
          <note>
            Fru talman! Jag vill tacka så mycket för svaret.
          </note>
          <note>
            Jag kan i svaret ana en tendens att ministern tycker att jag
            är lite tjatig. Tänk, det tycker mina barn också! Man kan fundera
            över varför jag tjatar. Det kan vara så att jag inte tycker att
            jag fått svar på min fråga. Mina barn brukar upptäcka det också
            och ge mig bättre svar, och då slutar jag med ofoget.
          </note>
          <note>
            Det finns många vetenskapliga studier och belägg för att både
            rökning och passiv rökning är ett allvarligt hot mot folkhälsan.
            I konsekvens med den lag som antogs i denna kammare 1994 borde
            detta ha varit genomfört för länge sedan.
          </note>
          <note>
            Man har försökt gå frivillighetens väg och sett och förstått
            att det inte är en framkomlig väg inom rimliga tidsramar. I min
            interpellation har jag tagit upp de olika aspekterna. Detta handlar
            alltså om en mängd olika frågor. Den allra viktigaste och allvarligaste,
            förutom arbetsmiljön, gäller vilka signaler vi sänder till våra
            ungdomar. Det är samma ungdomar som jag tjatar på.
          </note>
          <note>
            Det som jag har frågat om, och som jag skulle vilja ha svar på
            från ministern, gäller det han säger om att han ska återkomma.
            Därför skulle jag vilja veta: Återkomma med vad och när?
          </note>
          <note>
            Anf. 91 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Låt mig först säga att även om svaret lät lite gnälligt
            så uppskattar jag sannerligen Annika
          </note>
          <note>
            Qarlssons engagemang i dessa frågor. Det är ett engagemang som
            jag delar.
          </note>
          <note>
            Jag har redan från början sagt att riksdagsbeslutet om rökfria
            serveringsmiljöer ska respekteras. Det är ett uppdrag till regeringen
            att den ska se till att det respekteras. Det är vårt uppdrag,
            och vi måste ta seriöst på det och även leverera.
          </note>
          <note>
            Men i riksdagens beslut fanns också prioriteringen att detta
            i ett första skede skulle ske på frivillig väg.
          </note>
          <note>
            Innan man ger sig på något annat måste man därför pröva om den
            möjligheten finns.
          </note>
          <note>
            Nu har Folkhälsoinstitutet fått det uppdraget, skrivit rapporten
            och kommit fram till att det nog inte finns någon sådan möjlighet.
            I stället måste vi, menar
          </note>
          <note>
            Folkhälsoinstitutet, gå vidare med lagstiftning.
          </note>
          <note>
            Rapporten är nu ute på remiss. Av formella men också av helt
            ärliga skäl är jag förhindrad att gå längre än jag gör i dag.
            Jag måste som statsråd ta seriöst på remissinstansernas invändningar,
            diskussioner och synpunkter. Jag kan därför inte gå ut och låsa
            remissinstanserna vid ett färdigt beslut innan remisstiden har
            gått ut. Det är väldigt viktigt för mig att säga det.
          </note>
          <note>
            Jag vill ändå ta tillfället i akt och säga att jag har tagit
            seriöst på denna fråga under den tid som jag har varit statsråd.
            Jag åkte exempelvis till New York för tre månader sedan just för
            att se hur man där drev fram en ny och hårdare lagstiftning om
            rökfrihet i serveringsmiljöer. Jag talar gärna om rökfrihet. För
            mig är detta en frihetsfråga, inte en förbudsfråga.
          </note>
          <note>
            Vi har från Sveriges sida också drivit dessa frågor mycket hårt
            i WHO-förhandlingarna om en ny ramkonvention. Den antogs av WHO
            i Genève förra veckan.
          </note>
          <note>
            Tobaksfrågorna är viktiga. Dessvärre har vi på senare tid talat
            alldeles för lite om dem. 6 000 människor dör varje år i tobaksrelaterade
            sjukdomar. 500
          </note>
          <note>
            dör av passiv rökning. Tobaksbolagen tar livet av hälften av
            sina kunder, och hälften av dem som dör dör i aktiv ålder. Detta
            är alltså ett jättestort folkhälsoproblem, och vi måste därför
            göra allt vad vi kan för att minska rökningen och begränsa skadeverkningarna.
          </note>
          <note>
            Frågan var: När återkommer jag? Remisstiden går ut den 13 juni.
            Jag hoppas kunna komma med en bedömning om hur vi ska göra, vilka
            vägar vi ska gå, under hösten. Oaktat vilken väg vi ska gå och
            hur vi ska göra hoppas jag alltså kunna komma med besked under
            hösten, och i så fall kunna underställa det riksdagen. Det är
            den bedömning jag gör.
          </note>
          <note>
            Oavsett vilken väg vi väljer måste vi gå tillbaka till riksdagen
            och rapportera hur riksdagens beställning om rökfria serveringsmiljöer
            hanteras.
          </note>
          <note type="speaker">
            Anf. 92 ANNIKA QARLSSON (c):
          </note>
          <note>
            Fru talman! Jag tvivlar inte på ministerns goda intentioner.
            Jag ville passa på att retas när tillfälle bjöds.
          </note>
          <note>
            Vi har haft delade meningar om frivilligheten.
          </note>
          <note>
            Centerpartiet har tidigt ställt krav på att det ska vara lag
            på rökfria serveringsmiljöer. Det är därför jag står här och är
            lite tjatig.
          </note>
          <note>
            Runtomkring i kommunerna pågår just nu resonemang med näringsidkare
            i branschen ifall man ska göra investeringar enligt gällande lagförslag.
            Man har mycket funderingar kring vad som kan komma. Om man gör
            investeringar nu frågar man sig vad som kommer om ett halvår.
            Dessa funderingar har gjort att det känns extra angeläget att
            få fram förslag. Vad kommer att hända? Var ligger frågan nu?
          </note>
          <note>
            Jag har stor respekt för att ministern inväntar remissvaren.
            Självklart ska man göra det. Men om vi skulle se på det hela rent
            teoretiskt och utgå från att de remissvar som kommer in säger
            att det måste fram ett lagförslag - som ministern då kan stödja.
            Jag talar alltså om en teoretisk tidsplan för ett lagförslag.
            Hur skulle den se ut för att lagen ska kunna träda i kraft den
            1 januari 2004?
          </note>
          <note>
            Anf. 93 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Annika Qarlsson vill leda in mig i ett hypotetiskt
            resonemang. Om jag ger mig in i ett sådant resonemang kommer det
            att sända signaler om att det verkligen är så vi ska göra. Därför
            vore det fel av mig att göra det.
          </note>
          <note>
            Jag konstaterar att vi behöver tiden fram till den
          </note>
          <note>
            13 juni för att gå igenom remissvaren. Därefter behöver vi en
            viss tid i Regeringskansliet för att bereda frågan och skriva
            en proposition. Under hösten kommer vi alltså att kunna presentera
            det som vi vill gå fram med. Längre än så vill jag inte ge mig
            in i tidsplanediskussionen.
          </note>
          <note>
            Det finns ett starkt momentum i dag för den här frågan. Vi har
            WHO:s ramkonvention, som är en oerhört stor framgång. Vi har redan
            beslutade lagar kring just rökfria serveringsmiljöer i Norge.
            De ska träda i kraft nästa vår. Vi har en utveckling åt det hållet
            också på Irland, som ju på ett sätt är pubarnas
          </note>
          <note>
            Mekka. Och i förrgår var jag på Hotell- och Restaurangfackets
            kongress och talade. Facket har också slutit upp bakom principen
            om rökfrihet i serveringsmiljöer.
          </note>
          <note>
            Det finns alltså ett starkt tryck kring den här frågan. Men jag
            hoppas att Annika Qarlsson förstår att det är så långt jag kan
            sträcka mig i mina resonemang i dag.
          </note>
          <note type="speaker">
            Anf. 94 ANNIKA QARLSSON (c):
          </note>
          <note>
            Fru talman! Det var synd att jag inte lyckades pressa ministern
            att gå lite längre. Jag får träna upp kunskaperna på det området
            så att jag kan komma längre nästa gång. Jag återkommer i höst
            och hoppas att det då finns ett lagförslag som vi kan besluta
            om.
          </note>
          <note>
            Jag tackar för en bra debatt. Nu tänker jag åka ut och undersöka
            om det finns några rökfria serveringsmiljöer där vi kan träffas
            i kväll under trevliga former.
          </note>
          <note>
            Anf. 95 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Jag önskar att jag kunde följa med, men jag har ytterligare
            några interpellationer att besvara.
          </note>
          <note>
            Överläggningen var härmed avslutad.
          </note>
          <note>
            20 § Svar på interpellation 2002/03:366 om alkoholkonsumtionen
          </note>
          <note>
            Anf. 96 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Cathrine Pålsson har frågat vilka åtgärder jag avser
            att vidta för att motverka samhällets alkoholpositiva signaler
            till ungdomar och för att komma åt den ökande alkoholkonsumtionen
            bland unga samt om jag avser föreslå en parlamentarisk samrådsgrupp
            för en mer offensiv alkoholpolitik.
          </note>
          <note>
            Jag delar Cathrine Pålssons oro över den ökande alkoholkonsumtionen
            i samhället. Det är oerhört viktigt att försöka bromsa den utvecklingen
            eftersom en ökad totalkonsumtion av alkohol förr eller senare
            även leder till en ökning av de alkoholrelaterade skadorna och
            problemen. Detta innebär såväl ökade kostnader för samhället som
            ett ökat lidande för de individer som drabbas och för deras anhöriga.
          </note>
          <note>
            Jag delar också uppfattningen att det krävs ett brett angreppssätt
            som engagerar många olika samhällsområden för att komma till rätta
            med problemen.
          </note>
          <note>
            Det fordras en medveten strategi som är brett politiskt förankrad
            och som möjliggör ett målmedvetet och långsiktigt arbete på såväl
            statlig nivå som inom kommuner, näringsliv och organisationer.
          </note>
          <note>
            Det är just det som är utgångspunkten för den nationella handlingsplanen
            för att förebygga alkoholskador som riksdagen beslutade om år
            2001 och för den alkoholkommitté som tillsattes samma år. Alkoholkommitténs
            arbete syftar till att samordna de nationella insatserna och -
            i samspel med kommuner och landsting - stimulera arbetet på lokal
            och regional nivå.
          </note>
          <note>
            Alkoholkommittén ska verka fram till och med år
          </note>
          <note>
            2005. Den har en bred sammansättning med representanter för ett
            tiotal myndigheter och intresseorganisationer. Kommitténs arbete
            har hittills rönt uppmärksamhet och erkännande, inte minst det
            opinionsskapande arbetet. Alkoholkommittén har en mycket bred
            ansats och arbetar med projekt inom en rad olika områden. Insatser
            har riktats till ungdomar och deras föräldrar och till unga vuxna.
            Man har organiserat olika former av samarbetsprojekt som involverar
            både frivilligorganisationer och branschorganisationer.
          </note>
          <note>
            Kommittén har initierat olika former av utbildning för nyckelpersoner
            inom olika verksamheter, och framför allt har kommittén varit
            pådrivande i arbetet med att tillsätta kommunala samordnare för
            att implementera handlingsplanen och intensifiera arbetet på lokal
            nivå.
          </note>
          <note>
            Regeringen har också gett Skolverket och Folkhälsoinstitutet
            i uppdrag att i samråd med Svenska
          </note>
          <note>
            Kommunförbundet analysera vilka insatser som behövs för att stärka
            skolans alkohol- och narkotikaförebyggande verksamhet. Det uppdraget
            kommer att redovisas i september i år.
          </note>
          <note>
            Jag vill även påminna om två pågående utredningar som bland annat
            handlar om hur vi kan begränsa exponeringen av alkoholhaltiga
            drycker i ungdomsmiljöer. Det är utredningen Begränsning av alkoholbranschens
            sponsring inom idrotten m.m. och utredningen Alkoholreklam i tryckta
            skrifter. Båda uppdragen ska redovisas senast den 1 juli i år.
          </note>
          <note>
            Det alkoholskadeförebyggande arbetet utgör en viktig del av det
            folkhälsopolitiska arbetet och av välfärdspolitiken. I den folkhälsopolitiska
            propositionen Mål för Folkhälsan som riksdagen nyligen antagit
            slås det fast att folkhälsofrågor måste få en större tyngd i regeringens
            och myndigheternas arbete. Regeringen har därför för avsikt att
            inrätta en nationell ledningsgrupp för folkhälsofrågor. Insatser
            för att begränsa alkoholens negativa effekter och för en offensiv
            alkoholpolitik kommer att utgöra ett väsentligt inslag i ledningsgruppens
            arbete.
          </note>
          <note>
            Jag ser fram emot ett nära och fruktbart samarbete med riksdagens
            partier vad gäller både ovan nämnda utredningars slutliga förslag
            och andra framtida alkoholpolitiska ställningstaganden. Jag finner
            det dock inte meningsfullt att institutionalisera det parlamentariska
            arbetet i dessa frågor.
          </note>
          <note type="speaker">
            Anf. 97 CHATRINE PÅLSSON (kd):
          </note>
          <note>
            Fru talman! Tack, statsrådet, som orkar besvara den ena interpellationen
            efter den andra. Vi är ändå fulla av glädje och entusiasm, trots
            att det är en festkväll, men statsrådet ska stå här och ta emot
            diverse önskemål.
          </note>
          <note>
            Jag ska börja med att säga att jag känner en mycket stor ödmjukhet
            och vånda inför den här frågan. Varken jag eller mitt parti har
            alla lösningar. Det är just på grund av denna ödmjukhet och med
            en önskan om samarbete som jag har framställt den här interpellationen.
          </note>
          <note>
            När jag är ute och går och ser barn och ungdomar i 10-12-årsåldern
            som är berusade blir jag bekymrad.
          </note>
          <note>
            Ibland undrar jag var alla vuxna och alla föräldrar är någonstans.
            Var är de människor som bryr sig? Ännu värre är att detta förekommer
            inte bara i Stockholm.
          </note>
          <note>
            Jag bor i Kalmar län, vilket det räknas som landet, och där finns
            det också bekymmer.
          </note>
          <note>
            Narkotikafrågan och alkoholfrågan hör delvis ihop. För något
            år sedan blev vi i Kalmar län oerhört chockerade när narkotikaaffärer
            av stora mått uppdagades. De flesta inblandade ungdomar var runt
            15 år.
          </note>
          <note>
            Som vuxen och politiker får jag lite dåligt samvete för att vi
            inte har kommit längre i våra strävanden. Våra barn och ungdomar
            hinner inte att njuta av det fria livet. Något gör att de tar
            till droger för att orka med. Jag är övertygad om att det inte
            är en orsak som ligger bakom, utan det är flera.
          </note>
          <note>
            Jag blir naturligtvis glad när jag ser att det är så mycket på
            gång. Enligt brottsstatistiken är alkohol -
          </note>
          <note>
            tror jag - en utlösande faktor i 75 % av brotten, i varje fall
            finns alkohol och andra droger med i bilden.
          </note>
          <note>
            Det sker misshandel i hemmen och olyckor i trafiken. Statistiken
            är fruktansvärd över hur vanligt det är med alkohol bakom många
            olyckor. Det ger mig vid handen att vi måste riva utskottsväggarna
            och departementsväggarna och se problemet. Vi ska inte i första
            hand koncentrera oss på vad vi politiker är oense om, utan vi
            ska se efter vad vi är ense om.
          </note>
          <note>
            Jag kan inte se annat än att statsrådet och jag är överens om
            att detta är ett stort problem. Jag är glad över många delar i
            svaret. Men jag tycker att tidpunkten 2005 känns väldigt avlägsen.
            Det är jättelång tid när man väntar på åtgärder.
          </note>
          <note>
            Detta var en lång inledning till varför jag har framställt den
            här interpellationen. Det var inte för att säga hur vi ska göra,
            anpassa skatterna eller enbart tillåta folkölsförsäljning på Systemet.
            Det finns så många andra åtgärder som kan vidtas.
          </note>
          <note>
            Jag vill avsluta med att fråga: Tror ändå inte statsrådet att
            vi måste göra något utöver det vanliga för att bromsa utvecklingen?
          </note>
          <note>
            Anf. 98 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Jo, det tror jag att vi måste göra, men vi ska göra
            det i ungefär de former som Chatrine
          </note>
          <note>
            Pålsson tog upp. Vi försöker alltså att skapa en bred och organiserad
            majoritet kring alkoholfrågan, en sådan majoritet som vi uppnådde
            för hur reklamfrågan skulle hanteras framöver. 85 % av riksdagens
            ledamöter slöt då upp bakom regeringen i en väldigt svår situation.
            Jag är helt öppen för att fortsätta att arbeta på det sättet i
            andra alkoholpolitiska ställningstaganden.
          </note>
          <note>
            Dessvärre finns det ett problem - för att gå rakt på sak - och
            det är att Moderaterna ställer sig utanför detta samarbete. Var
            14:e dag står jag här och hela tiden besvarar återkommande interpellationer
            från
          </note>
          <note>
            Moderaterna som handlar om att man ska liberalisera alkoholpolitiken.
            Jag har redan i dag svarat på en sådan interpellation och snart
            jag svara på ytterligare en.
          </note>
          <note>
            Det är klart att det är väldigt svårt att få en samsyn från den
            kretsen. Då jobbar jag mycket hellre vidare med den krets som
            vi skapade i våras när vi skulle hantera reklamfrågan.
          </note>
          <note>
            Skolverket och Folkhälsoinstitutet håller på att analysera vad
            man ska göra med den förebyggande verksamheten i skolan. Den rapporten
            kommer till mig september, och den kommer att föranleda en del
            åtgärder. Där vill jag gärna ha maximalt stöd från riksdagen.
          </note>
          <note>
            Det kommer ett betänkande om idrottsfrågan och alkoholsponsringen
            till mig om en månad. När det förslaget ska hanteras i riksdagen
            måste vi också ha en bred uppslutning.
          </note>
          <note>
            Detsamma gäller reklamfrågan. Efter det att Susanne Ebersteins
            utredning blir färdig den 1 juli ska den frågan behandlas i en
            andra omgång.
          </note>
          <note>
            En nyhet är att vi ska göra en översyn av tillståndsgivningen.
            Jag tycker att det har varit för mycket näringspolitik och för
            lite alkoholpolitik när det gäller alkoholtillstånden, så det
            behövs en översyn av den lagstiftningen. Så småningom kommer det
            till ytterligare åtgärder på det området.
          </note>
          <note>
            Jag delar Chatrine Pålssons ödmjukhet och vånda inför problemet.
            Det är stort. Vi har starka kommersiella krafter emot oss. Det
            såg vi i reklamfrågan. Därför är det oerhört viktigt att det finns
            en bred uppslutning bakom tagen.
          </note>
          <note>
            Samtidigt kan vi se en negativ utveckling. Regeringen driver
            ingen nykterhetslinje. Vi avkräver inget nykterhetslöfte. Men
            vi säger att vi har en allmän måttlighetslinje och vi säger att
            fyra områden ska vara fria från alkohol. Det är trafiken, graviditeten,
            arbetsplatserna och barndomen, uppväxten. Vi ser, precis som Chatrine
            Pålsson har påpekat, att vi har problem på åtminstone tre av områdena:
            På trafikens område ökar rattfylleriet. Ungdomsdrickandet har
            ökat kraftigt. Vi har till och med signaler om att drickandet
            bland gravida har börjat öka.
          </note>
          <note>
            Här finns stora utmaningar. Jag söker största möjliga majoritet
            i riksdagen för förslag på alkoholområdet. Jag kommer att göra
            allt jag kan för att värna den samarbetsanda som jag ändå tycker
            finns på området bland våra sex partier.
          </note>
          <note type="speaker">
            Anf. 99 CHATRINE PÅLSSON (kd):
          </note>
          <note>
            Fru talman! Jag hade också tänkte ge statsrådet en eloge för
            den snabba handläggningen när det gäller reklamfrågan. Jag tror
            att det är precis så vi ska jobba.
          </note>
          <note>
            Det fanns också genomgående en mycket stor öppenhet och ärlighet
            bland oss sex partier som var påtaglig. Alla vill också fortsätta
            arbeta.
          </note>
          <note>
            Jag vill också göra en reflexion kring barn och ungdomar. Jag
            håller naturligtvis med om att det är oerhört viktigt med måttlighet
            hela livet. Men våra barn och ungdomar är inte färdiga i sina
            kroppar för alkohol, i varje fall inte före 18 års ålder. Det
            kan jag säga som sjuksköterska. Det är en direkt fara för deras
            kroppar och deras utveckling. Det är en faktor som lyfts fram
            relativt sällan. Vi vet att det finns sociala problem och så vidare.
            Men att det också finns en direkt kroppslig problematik kring
            alkohol och droger lyfts sällan fram.
          </note>
          <note>
            Vi vet att det finns en skiljelinje när det gäller
          </note>
          <note>
            Moderaterna. Men jag tror att det finns någonting vi kan vara
            överens om i det förebyggande arbetet, där vi kan hitta frågor
            där riksdagen kan bli enig. Jag tror faktiskt det. Sedan vet vi
            att vi ser annorlunda på det.
          </note>
          <note>
            Jag vill också ställa en fråga om idrottsrörelsen.
          </note>
          <note>
            Innan jag blev politiker trodde jag att den var fri från alkohol.
            Min fråga är: Tycker statsrådet att det vore klokt att ställa
            krav på att idrottsrörelsen ska vara mycket restriktiv till alkohol
            eller helst alkoholfri, när idrottsrörelsen till exempel får bidrag
            till sin verksamhet? Skulle det vara ett sätt att ge signaler
            när det gäller att lära ungdomar eller ett påpekande? Många av
            dem som är i de här rörelserna är inte heller fyllda
          </note>
          <note>
            18 år.
          </note>
          <note>
            Jag vill också ta upp skolan. Skolan är ändå en knutpunkt för
            elever, föräldrar och andra som har med barn att göra. Den alkohol-,
            narkotika- och tobaksprevention som fanns när mina stora barn
            var små finns inte nu. Jag har tagit upp det många gånger.
          </note>
          <note>
            Det arbetet har utgått. Man pratar mera om rasism, om mobbning
            och det ena med det andra. Det är också viktiga frågor. Jag säger
            inte något annat. Men det är lätt att de tar över timmarna. Skolverket
            har också erkänt att man skulle önska att det fungerade bättre.
          </note>
          <note>
            Vi har haft dem i socialutskottet.
          </note>
          <note>
            Min fråga är: Hur kan vi i ett akut skede försöka lyfta fram
            de här frågorna i skolan, där man ändå är mottaglig? Jag tycker
            att man kanske ska göra det så tidigt som i årskurs 4-5. Det börjar
            så oerhört tidigt.
          </note>
          <note>
            Är det en väg att gå för att snabbt få till stånd en förändring
            eller en signal?
          </note>
          <note>
            Det finns också en del forskare som håller med om att ett signalsystem
            kan verka liberaliserande i samhället. Ungdomarna förstår kanske
            inte att det är en marknadsdomstol som har gjort att man nu får
            göra reklam för alkohol. Det blir det sammanhållna signalsystemet.
            Om man då, lite snabbt, skulle hitta ett signalsystem i motsatt
            riktning skulle det kanske vara en väg att visa att vi håller
            på att sätta vårt fartyg på en klarare kurs.
          </note>
          <note>
            Anf. 100 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! När det gäller skolan vill jag gärna avvakta det
            som Skolverket och Folkhälsoinstitutet kommer med innan jag går
            in och säger hur vi ska göra i detalj. Det finns en fara med att
            gå för långt ned i åldrarna. Det är att man i stället lär barnen
            att dricka. De får upp ögonen för någonting som de kanske inte
            tidigare hade tänkt på. Jag är inte pedagog.
          </note>
          <note>
            Jag är inte lärare i det här sammanhanget. Men det känns som
            om man måste veta hur det verkligen fungerar innan man säger något.
            Man måste ta rätt steg.
          </note>
          <note>
            Vi jobbar aktivt med idrottsrörelsen. Idrottsrörelsen är en oerhört
            viktig allierad i det alkoholpolitiska samarbetet, i det drogpolitiska
            arbetet över huvud taget. Där kan man fånga upp ungdomar som annars
            skulle ha hamnat i kriminalitet, droger och elände.
          </note>
          <note>
            Där gör man oerhört stora sociala insatser.
          </note>
          <note>
            Det är som Chatrine Pålsson säger, att det finns problem också
            där när det gäller drickandet på en del håll. Det har föranlett
            Alkoholkommittén att tillsammans med Riksidrottsförbundet dra
            i gång ett projekt som heter Attityd. Där jobbar man med idrottsorganisationerna
            för att försöka städa ut drickandet där det förekommer och se
            till att skydda unga människor från att dras in i drickandet via
            idrotten. Det är ju precis tvärtom som vi vill ha det.
          </note>
          <note>
            Vi ska nu öka stödet till idrotten. Vi ska gå ut med ytterligare
            1 miljard under den här mandatperioden till idrotten. Där ställer
            vi krav på att idrottsrörelsen ska vara aktiv i sitt sociala arbete
            på ett sätt som man inte har varit tidigare. Exakt hur kraven
            ska ställas bereds för närvarande inom Regeringskansliet. Det
            är
          </note>
          <note>
            Justitiedepartementet som har hand om idrottsfrågorna just nu.
            Det är också en fråga som vi får skäl att återkomma till när de
            pengarna ska hanteras och betalas ut.
          </note>
          <note type="speaker">
            Anf. 101 CHATRINE PÅLSSON (kd):
          </note>
          <note>
            Fru talman! Jag vill avsluta med någonting som jag och mitt parti
            Kristdemokraterna gärna talar om.
          </note>
          <note>
            Det handlar om förutsättningar för att ge familjen möjlighet
            att verkligen vara den motkraft som behövs så innerligt väl i
            dag. Det finns olika personer som av och till ger sig ut på en
            arena. En av kockens läromästare, som naturligtvis talade lite
            i egen sak, sade:
          </note>
          <note>
            Om ni familjer skulle bestämma att ni varje kväll mellan sex
            och sju eller sju och åtta intar en måltid och sitter med era
            ungdomar när man får prata om dagen, man äter tillsammans och
            har det trevligt, då kommer ni att se hur mycket av drogproblem
            och kriminalitet som kommer att kunna bli bättre. Jag tror att
            det ligger någonting i detta.
          </note>
          <note>
            Generellt sett tror jag att vi vuxna måste bry oss mycket mera
            om våra barn. Då talar jag inte bara om våra biologiska barn eller
            våra barn i familjerna utan att vi som vuxna ser att vi har en
            oerhört viktig roll att spela här.
          </note>
          <note>
            Jag läste i Barometern i dag att Kalmar blir en del av ett projekt
            mot droger. Det har varit ett seminarium med 40 personer som är
            ledande inom landsting och kommuner. De kommer nu att vara med
            i forskning, för ett bättre Kalmar, ett alkohol- och narkotikafritt
            samhälle.
          </note>
          <note>
            Det är viktigt att både jag och andra tar till oss alla dessa
            positiva exempel, att det pågår saker. Jag skulle ändå vilja se
            att den här debatten utmynnar i konkreta åtgärder som gör att
            vi känner att vi har tagit ett steg.
          </note>
          <note>
            Jag ska gärna komma till Socialdepartementet en gång till, om
            Morgan Johansson bjuder mig. Jag tycker att detta är så oerhört
            viktigt. Vi är faktiskt skyldiga våra barn och ungdomar att befria
            dem från droger.
          </note>
          <note>
            Anf. 102 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Nu är klockan mellan sju och åtta. Jag hade gärna
            tillbringat den tiden med familjen, och det hade säkert Chatrine
            Pålsson också. Ibland är sådant svårt att leva upp till.
          </note>
          <note>
            Familjen är samhällets bästa brottsförebyggande resurs; så är
            det. Men ibland är familjen en del av problemet och inte lösningen.
            Det är när kriminalitet finns inom familjen - droger, alkoholism,
            övergrepp och så vidare. Därför är jag alltid väldigt noga med
            att påpeka att när familjen är svag måste samhället vara starkt.
            Det måste finnas ett starkt yttre skydd runtom.
          </note>
          <note>
            Chatrine Pålsson hänvisar till Kalmar, och det händer faktiskt
            en lång rad positiva saker nu. En del händer av sig själv därför
            att frågan är mer på dagordningen nu än för bara något år sedan,
            annat med hjälp av det statliga stöd som vi har betalat ut till
            exempelvis länsstyrelserna på sammanlagt 550 miljoner kronor över
            två år inom ramen för den alkoholpolitiska handlingsplan som riksdagen
            har fattat beslut om. Runtom börjar det nu anställas drogförebyggare
            i kommunerna och i länen. Överallt poppar det upp nya saker som
            händer.
          </note>
          <note>
            Det förebyggande arbetet är ofta väldigt underskattat. Det är
            ibland lite svårt att sätta fingret på vad det egentligen är man
            uträttar, men vi vet att vi inte kan vara utan det. Det ligger
            i ungdomspolitiken, i skolorna, i fritidsverksamheten och i familjernas
            verksamhet. Det är där vi klarar kampen mot droger och alkohol.
            Det är där vi kommer att vinna den.
          </note>
          <note>
            Överläggningen var härmed avslutad.
          </note>
          <note>
            21 § Svar på interpellation 2002/03:412 om alkoholreklam
          </note>
          <note>
            Anf. 103 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Jakob Forssmed har frågat mig vad jag avser att göra
            för att stoppa reklam för alkoholdrycker under 15 % och vad jag
            avser att göra för att visa att Sverige och den svenska regeringen
            inte har övergett de alkoholpolitiska ambitionerna. Forssmed har
            vidare frågat vad jag avser att göra för att begränsa statliga
            Vin &amp; Sprits marknadsföring i världen och om jag avser att verka
            för utökad kontroll av försäljning av folköl till minderåriga
            och om detta inte hjälper göra folkölsförsäljningen tillåten endast
            på Systembolaget. Slutligen har Forssmed frågat mig vilka åtgärder
            jag avser att vidta för att stoppa langning och försäljning av
            hembränd sprit till ungdomar.
          </note>
          <note>
            Den 18 mars 2003 beslutade regeringen att tillkalla en särskild
            utredare med uppgift att senast den 1
          </note>
          <note>
            juli 2003 komma med förslag på begränsningar av marknadsföringen
            av alkoholdrycker till konsumenter i tryckta skrifter. Utredaren
            ska i sitt arbete utgå från det högsta möjliga skyddet för folkhälsan
            inom ramen för EG-rätten och särskilt beakta skyddet för barn
            och unga. Dessutom överlämnar utredningen om begränsningar av
            alkoholbranschens sponsring inom idrotten med mera sitt slutbetänkande
            den 1 juli 2003 med förslag till olika begränsningar av alkoholindustrins
            sponsring. Avsikten är att med utgångspunkt i de här båda utredningarnas
            förslag återkomma till riksdagen med förslag till ytterligare
            åtgärder för att begränsa alkoholreklamen och marknadsföringen
            av alkoholdrycker.
          </note>
          <note>
            För att motverka negativa effekter för folkhälsan beslutade riksdagen
            den 21 februari 2001 om en nationell handlingsplan för att förebygga
            alkoholskador.
          </note>
          <note>
            I handlingsplanen redovisas ett antal områden där insatser behöver
            genomföras och förstärkas fram till och med år 2005. Syftet med
            handlingsplanen är att lägga fast grundvalarna för en alkoholpolitik
            som leder till minskad alkoholkonsumtion och begränsar alkoholskadorna,
            det vill säga en politik som har tydliga alkoholpolitiska ambitioner.
          </note>
          <note>
            Huvudinriktningen för alkoholpolitiken enligt handlingsplanen
            är att stimulera utvecklingen av målinriktade och samordnade förebyggande
            insatser på kommunal nivå. Förstärkta åtgärder behövs dessutom
            i form av särskilda stödinsatser för riskgrupper och individer
            med riskbeteende, vård- och behandlingsinsatser, opinionsbildning
            och information, begränsning av tillgången på och marknadsföringen
            av alkoholdrycker, kompetensutveckling, uppföljning av konsumtions-
            och skadeutvecklingen samt alkoholforskning. Förstärkta åtgärder
            behövs också för att utveckla samarbetet på europeisk och internationell
            nivå.
          </note>
          <note>
            För genomförandet av handlingsplanen disponeras
          </note>
          <note>
            550 miljoner kronor under tre år. En särskild kommitté har tillsatts
            med uppgift att samordna insatserna på nationell nivå och i samspel
            med kommunerna och landstingen stimulera insatserna på regional
            och lokal nivå. Kommittén har också fått i uppdrag att svara för
            information och opinionsbildning nationellt och att genomföra
            seminarier, konferensserier etcetera som syftar till att förankra
            innehållet i planen och stimulera utvecklingen av olika förebyggande
            verksamheter såväl lokalt som regionalt.
          </note>
          <note>
            Arbetet med att förverkliga handlingsplanens intentioner har
            nu pågått i två år. Insatserna är av långsiktig karaktär där stora
            ansträngningar nu görs för att utveckla kompetens, metoder och
            verksamheter på framför allt lokal och regional nivå. Utgångspunkten
            för kommitténs arbete är de prioriteringar som gjorts i den nationella
            handlingsplanen vari ingår insatser för att öka kontrollen av
            försäljning av folköl till minderåriga och stoppa langning och
            försäljning av hembränd sprit till ungdomar.
          </note>
          <note>
            Bland annat har Alkoholkommittén och Statens folkhälsoinstitut
            tillsammans med Svensk Dagligvaruhandel tagit fram ett nationellt
            material för att förhindra underåriga att få tillgång till folköl
            och tobak som går under namnet Lag om leg. Här betonas bland annat
            branschens ansvar att upprätthålla åldersgränser och bedriva en
            ansvarsfull alkoholhantering. Detta arbete bör rimligen ges en
            chans att utvecklas innan vi börjar tala om att göra folkölsförsäljningen
            tillåten endast på Systembolaget. Risken med det förslaget är
            att folk väljer att köpa starköl i stället för folköl.
          </note>
          <note>
            När det gäller Vin &amp; Sprits marknadsföring i världen vill jag
            bara konstatera att Vin &amp; Sprit arbetar på en konkurrensutsatt
            marknad såväl i Sverige som utomlands och att de statligt ägda
            bolagen självfallet ska respektera de i respektive land gällande
            lagarna och reglerna för marknadsföring och tillämpa god marknadsföringssed.
            Jag har ingen information om att något annat skulle vara fallet
            när det gäller Vin &amp;
          </note>
          <note>
            Sprit.
          </note>
          <note type="speaker">
            Anf. 104 JAKOB FORSSMED (kd):
          </note>
          <note>
            Fru talman! Jag vill börja med att tacka folkhälsoministern för
            svaret och för de goda ansatser som finns däri. Samtidigt tycker
            jag att svaret har en del brister och saker som förtjänar uppmärksamhet.
          </note>
          <note>
            Jag ska gärna tillstå att jag hoppas en del på Morgan Johansson
            i det här sammanhanget. Jag tror att han kan uträtta en hel del.
          </note>
          <note>
            Därför blir jag dock slagen med häpnad över att folkhälsoministern
            så totalt kan skygglappsbepryda sig själv och närmast abdikera
            från ägaransvaret. Jag tycker nämligen att det är vad Morgan Johansson
            gör när han säger att "Vin &amp; Sprit arbetar på en konkurrensutsatt
            marknad såväl i Sverige som utomlands och att de statligt ägda
            bolagen självfallet ska respektera de i respektive land gällande
            lagarna och reglerna för marknadsföring och tillämpa god marknadsföringssed.
            Jag har ingen information om att något annat skulle vara fallet
            när det gäller Vin &amp;
          </note>
          <note>
            Sprit."
          </note>
          <note>
            För det första är det ett problem att man följer gällande marknadsföringslagar.
            Det är faktiskt rätt många länder i världen som saknar sådana
            lagar eller där de är ganska bristfälliga. Det här talet om konkurrens
            på en världsmarknad står i kontrast, tycker jag i alla fall, till
            den utvecklingspolitik som regeringen nu säger sig vilja genomföra
            och där detta perspektiv ska genomsyra politiken i stort. Jag
            tycker att det också borde gälla alkoholpolitiken och de statliga
            företagen.
          </note>
          <note>
            Det borde inte räcka med att de ska följa lagar som i många fall
            inte finns.
          </note>
          <note>
            Dessutom finns det exempel på hur Vin &amp; Sprit faktiskt har kringgått
            länders alkohollagstiftning. I
          </note>
          <note>
            exempelvis Polen finns det dokumenterat hur man har köpt ett
            livsstilsmagasin och lanserat sin egen vodka genom detta magasin
            när man inte kunnat göra reklam på annat sätt.
          </note>
          <note>
            Det blir något av en diskrepans mellan Sverige och utlandet som
            kan kännas lite stötande. I Sverige ska ungdomar inte supa, men
            utomlands får man gärna bidra till ökat cash-flow till den svenska
            statskassan.
          </note>
          <note>
            Det förvånar mig också att Morgan Johansson inte har nåtts av
            något annat bud än att Vin &amp; Sprit skulle tillämpa god marknadsföringssed.
            Det mest flagranta exemplet är kanske den kampanj om Absolut julglädje
            som man körde i USA, liksom att man där faktiskt riktar in sig
            på unga i sin marknadsföring.
          </note>
          <note>
            Reklambyråer som arbetat åt Vin &amp; Sprit har uttryckligen sagt:
            Vi riktar in oss på dem som fyller 21 eller på dem som är mellan
            20 och 30 år. Jag tror inte att någon marknadsföring är så träffsäker
            att den exakt kan träffa personen när denne legalt kan köpa alkohol.
            Det är klart att detta också påverkar yngre människor. Tillgänglig
            forskning visar att också 13-, 14-
          </note>
          <note>
            och 15-åringar naturligtvis påverkas av detta.
          </note>
          <note>
            Man har också sysslat med en hel del annat som jag inte tycker
            är speciellt förenligt med god marknadsföringssed. Det har förekommit
            sponsring i porrsammanhang och annat som naturligtvis kan kritiseras.
          </note>
          <note>
            Därför blir jag lite tveksam. Jag tycker att det finns goda ansatser
            i Morgan Johanssons svar när det gäller marknadsföringen - inte
            minst den utryckning han tog initiativ till för att begränsa alkoholreklamen,
            som jag tyckte var mycket bra, men också att man har tillsatt
            de här utredningarna. Jag är positiv till de utredningarna och
            spänd på vad de kan komma att innebära vad gäller begränsning
            av marknadsföringen, men jag vill gärna höra någonting lugnande
            på den här punkten. Vad är det egentligen vi pratar om när det
            gäller marknadsföringen om Morgan Johansson inte tycker att Vin
            &amp; Sprit bryter mot goda marknadsföringsseder på det här området?
          </note>
          <note>
            Anf. 105 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Diskrepansen som Jakob Forssmed talar om är just
            den mellan Sverige och andra länder.
          </note>
          <note>
            Förutom substansfrågan när det gäller reklamsidan som jag i sig
            blev upprörd över, förutom att det kom ett beslut som kommer att
            innebära att vi hamnar i ett rättslöst läge, där alkoholreklam
            plötsligt skulle vara tillåtet i Sverige, blev jag också oerhört
            bister, får jag lov att säga, över det faktum att en lagstiftning
            som jag visste hade stöd av över 80 % av landets riksdag nu sattes
            i fråga. Det är den principfrågan som jag känner väldigt starkt
            för, nämligen att varje land faktiskt ska ansvara för sin egen
            alkoholpolitik i det här avseendet.
          </note>
          <note>
            Det är därför som jag också har svårt att ta till mig
          </note>
          <note>
            Jakob Forssmeds argumentation om marknadsföring i andra länder.
            Den princip som gäller här hemma, nämligen att varje land bör
            ha ansvar för sin egen alkoholpolitik, måste rimligen också gälla
            i Tyskland,
          </note>
          <note>
            USA eller Frankrike. Precis som det är den här församlingen som
            ska besluta om svensk alkoholpolitik är det rimligen också parlamenten
            i USA, Tyskland,
          </note>
          <note>
            Frankrike eller vilket land det vara månde som ska göra detsamma.
            Har vi då ett svenskt företag, statligt förvisso, som är aktivt
            på de marknaderna kan man inte begära annat än att det ska leva
            upp till de regler som finns där.
          </note>
          <note>
            Då säger Jakob Forssmed att Vin &amp; Sprit bryter mot god marknadsföringssed.
            Han ger också några exempel. Jag tycker inte att det är bra och
            har väldigt svårt att acceptera när man inriktar sig på att sälja
            vin och sprit till ungdomar under den gräns som gäller för inköp
            av alkohol. Men jag har svårt att rikta kritik mot att man försöker
            inrikta sig på en grupp som faktiskt har rätt att köpa alkohol.
            Det har jag svårt att göra. Hur man än landar och hur man än resonerar
            blir det nog svårt att komma till någon annan slutsats än att
            varje land måste ha ansvar för sin egen alkoholpolitik, precis
            som vi kräver från svensk sida.
          </note>
          <note>
            Reklamfrågan är föremål för utredning. Vi tog den i två steg.
            Det första var att läsa igenom Marknadsdomstolens dom. Då konstaterades
            att Marknadsdomstolen lämnar utrymme för att reglera alkoholreklamen,
            bland annat på ett sådant sätt att man kan sätta en övre volymgräns.
            Det gjorde vi. Vi satte den på 15 % för att just få bort spritreklamen
            och för att få väck starkvinsreklamen.
          </note>
          <note>
            Kunde vi ha satt den lägre, som Jakob Forssmed är ute efter?
            Jag tror att det hade varit svårt. Skulle vi ha satt den vid exempelvis
            5 % eller 6 % för att tillåta öl men inte vin skulle vi ha fått
            problem med konkurrensskälen, framför allt i EU. Sverige är ett
            ölproducerande land, men vi är till mycket ringa del ett vinproducerande
            land. Det är klart att det skulle ha varit svårt att hålla. Vi
            satte den så lågt som vi bara kunde i det här skedet för att så
            att säga köra bort starkvinsoch starkspritsreklamen.
          </note>
          <note>
            I ett nästa skede får vi pröva i vilka forum man egentligen ska
            få lov att göra reklam. Är det självklart att man ska få göra
            det i dagspressen? Det är den fråga som Susanne Eberstein nu tittar
            närmare på.
          </note>
          <note type="speaker">
            Anf. 106 JAKOB FORSSMED (kd):
          </note>
          <note>
            Fru talman! Det låter ju sympatiskt av Morgan
          </note>
          <note>
            Johansson att varje land ska ha ansvar för sin egen alkoholpolitik.
            Problemet är bara att man i vissa länder inte har det. Man tar
            inte det ansvaret. Man har inte fått fram den lagstiftningen,
            inte minst i den fattiga världen. Där kan det bli ett mycket stort
            utvecklingshinder. I alla fall i de länderna borde man från Vin
            &amp; Sprits sida avstå från att över huvud taget marknadsföra alkohol,
            tycker jag, om man nu ska följa den princip om utveckling som
            regeringen vill lägga fast och som jag tycker är mycket bra. Utveckling
            ska prioriteras före andra svenska intressen.
          </note>
          <note>
            Det är inte så att Vin &amp; Sprit är inaktiva i Sverige.
          </note>
          <note>
            Man är såvitt jag förstår med i Vin- och spritleverantörernas
            intresseförening som ju verkligen har agerat lobbygrupp för att
            motverka det som jag och Morgan
          </note>
          <note>
            Johansson försöker arbeta för. Detta är ett stort problem, och
            det är ett statligt företag.
          </note>
          <note>
            Om vi då kommer in på själva frågan om alkoholreklamen kan man
            konstatera att det faktiskt inte var
          </note>
          <note>
            EU och EG-domstolen utan det var Marknadsdomstolen som upphävde
            det svenska reklamförbudet.
          </note>
          <note>
            Det tolererades ju av EG-domstolen under vissa förutsättningar
            enligt ett förhandsbesked. Varför beslutade då Marknadsdomstolen
            som man gjorde?
          </note>
          <note>
            Om man läser domen noggrant kanske man finner en delförklaring
            till detta. Det har från Konsumentombudsmannens sida framhållits
            att ett upphävande av annonsförbudet skulle kunna ge en signal
            om att staten inte menar allvar med sin alkoholpolitik. Det finns
            emellertid redan nu andra faktorer som ger liknande signaler,
            till exempel den ökande tillgängligheten till alkohol på grund
            av lördags- och kvällsöppna Systembolagsbutiker och det stora
            utbudet av tillåten reklam, bland annat i sådana tidningar som
            tillhandahålls i Systembolagets butiker och på restauranger samt
            i fackpress.
          </note>
          <note>
            Marknadsdomstolen motiverar faktiskt delvis sin försvagning av
            svensk alkoholpolitik med av regeringen tidigare genomförda försvagningar
            av alkoholpolitiken. En högre alkoholkonsumtion kan tillåtas eftersom
            andra restriktioner redan avskaffats eller kraftigt försvagats.
            Det är samma regering som beklagar Marknadsdomstolens dom som
            faktiskt, i varje fall i någon mån, har försett den med bränsle
            för att kunna upphäva det här förbudet. I alla fall motiverar
            man så i domen.
          </note>
          <note>
            Det slår mig också när jag läser interpellationssvaret i övrigt
            att det låter väldigt bra. Man kan få intrycket att regeringen
            bedriver en väldigt offensiv alkoholpolitik. Många av de här sakerna
            är bra. Jag säger inte emot det. Men sanningen är också att Systembolaget
            har öppnats på kvällar och helger, införselkvoter har ökat, priserna
            har sänkts och så vidare.
          </note>
          <note>
            Jag vet att det är EU-regler som gör detta komplicerat, men jag
            vidhåller min åsikt att Sverige kunde ha drivit sin linje längre
            i många fall med hänvisning till folkhälsan.
          </note>
          <note>
            Vad gäller reklamförbudet och vad utredningen kommer fram till
            tolkar jag ändå Morgan Johansson som att gränsen på 15 % så att
            säga är fix och färdig.
          </note>
          <note>
            Den kommer inte att ändras utan den är tydlig, tilllämpad och
            förståelig, som man har beskrivit det tidigare. Jag ser verkligen
            fram mot de andra restriktioner som man kommer att införa, för
            jag tror att just marknadsföring är en av de saker som slår hårt
            just mot unga. Människor som är äldre kan hantera det här på ett
            annat sätt. Men jag tror att det är unga och missbrukare som framför
            allt kommer att drabbas av marknadsföringen av alkohol. Det är
            jag övertygad om. Därför kan man också konstatera att när Vin
            &amp;
          </note>
          <note>
            Sprit, om jag får återvända till det, siktar in sig på 20-
          </note>
          <note>
            21-åringar är det klart att det spiller över väldigt mycket på
            människor som är under den här gränsen.
          </note>
          <note>
            Det är väldigt svårt att hävda att man inte kan kritisera dem
            för detta. Det hoppas jag att Morgan Johansson kommer att göra.
          </note>
          <note>
            Anf. 107 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Först frågan om Marknadsdomstolen.
          </note>
          <note>
            Jag ställer mig gärna frågande till en del av Marknadsdomstolens
            motiveringar. Så långt kan jag gå.
          </note>
          <note>
            Den ena motiveringen som Jakob Forssmed lyfter fram är just att
            lördagsöppet och andra sådana delar som Jakob Forssmed beskriver
            som försvagning av alkoholpolitiken skulle tala emot att ha ett
            reklamförbud. Men det är egentligen värre än så. Därför att i
            nästa andetag säger nämligen Marknadsdomstolen att just det faktum
            att regeringen gör så mycket annat gott på andra områden i förebyggande
            syfte talar faktiskt för att alkoholreklamförbud inte är så verkningsfullt.
            Det kvittar så att säga hur vi än vänder oss, om vi gör väldigt
            bra insatser för att stärka alkoholpolitiken eller insatser som
            Jakob Forssmed beskriver som en försvagning av den. Hur vi än
            gjort har Marknadsdomstolen använt det som ett argument för att
            ta bort reklamförbudet. Den argumentationen har jag lite svårt
            att smälta.
          </note>
          <note>
            Men vi måste hålla oss innanför Marknadsdomstolens dom. Som statsråd
            måste jag vara mycket tydlig i det, om inte annat för att jag
            annars riskerar att få konstitutionsutskottet på mig, men också
            för att vi måste hålla noga på gränsdragningen mellan den dömande
            och den lagstiftande och verkställande makten. Då jag har hamnat
            i den här situationen har jag bara konstaterat att så här har
            Marknadsdomstolen skrivit. Vi vill hålla oss innanför de skrivningarna.
            De tillåter att man sätter en övre gräns som reglering, det skrivs
            faktiskt rakt ut i domen. I det andra skedet säger man att det
            i övrigt ska regleras i lagstiftningen.
          </note>
          <note>
            Låt oss då se över detta. Är det självklart med reklam i dagspress?
            Ska reklamen begränsas till tidningar som inriktar sig på mat
            och dryck? Hur ska reklam få lov att se ut som inte inriktar sig
            på barn och unga, det vill säga pröva frågan om måttfullhet?
          </note>
          <note>
            Det är Susanne Ebersteins huvuduppdrag. Hon är fri att diskutera
            15-procentsgränsen. Det är de två delarna som är hennes huvuduppdrag.
          </note>
          <note>
            Vi är på väg in i ett spännande skede när det gäller alkoholpolitiken
            i Europa. Vi har från Sveriges sida haft svårt att driva alkoholfrågorna.
            Vi gjorde det under ordförandeskapet. Vi gick fram med rekommendationer
            bland annat vad gäller hanteringen i förhållande till barn och
            unga. Men det har ändå i botten alltid funnits att stora, alkoholproducerande
            länder har dominerat i EU: Grekland, Portugal, Spanien, Italien,
            Frankrike och Tyskland. Det är klart att det har haft en betydelse.
          </note>
          <note>
            Nu sker någonting annat. Nu kommer det in tio nya medlemsländer,
            till exempel Estland, Lettland,
          </note>
          <note>
            Litauen, Polen, Tjeckien och Ungern. Det är en lång rad medlemsländer
            som inte har en stor andel vinproduktion. Tvärtom finns det en
            oro för ökade problem.
          </note>
          <note>
            En del länder har samma dryckesmönster som i Sverige, det vill
            säga ett vodkadrickande.
          </note>
          <note>
            Det finns en tendens till en svängning också i den europeiska
            debatten, och det kommer att bli lättare för oss att driva alkoholfrågor
            i det nya Europa.
          </note>
          <note type="speaker">
            Anf. 108 JAKOB FORSSMED (kd):
          </note>
          <note>
            Fru talman! Morgan Johansson säger att "Jakob
          </note>
          <note>
            Forssmed beskriver ökad tillgänglighet och lägre priser som en
            försvagning". Jag hoppas att vi kan vara överens om att det är
            försvagningar. I några fall är det påtvingade försvagningar, i
            andra fall inte påtvingade försvagningar av svensk alkoholpolitik.
            Jag är också glad för att Morgan Johansson också är öppen för
            olika typer av restriktioner. Jag kan se stora problem med reklam
            för alkoläsk riktad till ungdomar i dagspress och liknande.
          </note>
          <note>
            Jag säger inte att det som görs är dåligt. I interpellationssvaret
            lyftes seminarier och informationsinsatser fram. Det är otillräckligt
            när annan utveckling går i motsatt riktning. Det visar den tillgängliga
            statistiken. Systemets försäljning pekar uppåt. Vi kan i princip
            följa ökningen månad för månad. Införsel, hembränning och smuggling
            ökar.
          </note>
          <note>
            Låt mig också säga något om folköl. De restriktioner kring folköl
            som genomfördes för något år sedan har inte gett resultat. Nu
            hoppas Morgan Johansson på det samarbete med handlarna som påbörjades
            för ett tag sedan. Jag känner lite grann att vi har hört det här
            förut. Det är nästan rörande att tro att handlarna denna gång
            ska prioritera restriktivitet framför profit. Handlarna har under
            så många år lovat självsanering på detta område, men kontroller
            visar att det fortfarande är i stort sett lika enkelt för en 14-
          </note>
          <note>
            åring att köpa folköl.
          </note>
          <note>
            Det måste kännas ordentligt i plånboken när man olovligt säljer
            folköl till barn och ungdom. Det måste finns en reell risk att
            åka fast när man gör detta. Det är lätt att sälja folköl till
            barn och ungdomar utan att åka fast.
          </note>
          <note>
            En stor del av de ungas alkoholkonsumtion består av folköl, och
            folköl är en inkörsport till en vidare konsumtion. Det här är
            en sak man måste rikta in sig på. Alkoläsk är en annan sak. Jag
            har ställt en fråga till Morgan Johansson om alkoglass. Där fick
            jag ett icke-svar - inga regelförändringar, ingenting om vad man
            tänker göra för att stoppa spridningen av alkoglassen. Vi ser
            samtidigt att alkoholförgiftningar bland unga ökar kraftigt i
            antal. Då duger inte bara de långsiktiga åtgärderna. Det krävs
            också kortsiktiga åtgärder. Svik inte de unga, Morgan Johansson!
          </note>
          <note>
            Anf. 109 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Nej, det ska jag inte göra. Vi ska komma ihåg att
            i botten finns starka kommersiella krafter. Vi har sett dem. Samtidigt
            finns det ändå skäl att försöka samarbeta med de goda delarna
            av samhället, vilka delar de än vara månde. Finns det ett engagemang
            hos bryggarna och spritleverantörerna också i dessa frågor måste
            jag ta dem på allvar. Jag ska träffa vin- och spritleverantörer
            nästa vecka eller veckan därpå för att ta reda på hur de ser på
            frågan.
          </note>
          <note>
            De är inte heller intresserade av att kopplas samman med ett
            ökat ungdomsdrickande med uppgifter om att fyra gånger så många
            flickor och tre gånger så många pojkar tas om hand för alkoholförgiftning
            i dag mot vad det var 1987. Den debatten är oerhört besvärande
            och problematisk för de seriösa delarna av branschen.
          </note>
          <note>
            I min roll måste jag vara noga med att lämna en tydlig signal
            till branschen, det vill säga att jag gärna vill arbeta med dem
            för att förändra situationen.
          </note>
          <note>
            Sedan var det frågan om alkoglass. Vi får vara lite rättvisa.
            Det är under prövning om det över huvud taget ska vara möjligt
            att sälja alkoglass i Sverige.
          </note>
          <note>
            Den är inte introducerad än. Mitt icke-svar går ut på precis
            det, nämligen att innan vi vet om alkoglass över huvud taget kan
            säljas i Sverige - frågan prövas märkligt nog av Läkemedelsverket
            - kan jag inte lämna några andra svar. Jag kan inte gå in i en
            prövning som en av våra myndigheter gör.
          </note>
          <note>
            Överläggningen var härmed avslutad.
          </note>
          <note>
            22 § Svar på interpellation 2002/03:310 om importen av alkohol
            till Sverige
          </note>
          <note>
            Anf. 110 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Tobias Billström har frågat näringsminister Leif
            Pagrotsky om han avser att ta initiativ för att hanteringen av
            importen av alkohol till Sverige via Systembolaget från annat
            EU-land ska underlättas i enlighet med artikel 28. Arbetet i regeringen
            är så fördelat att det är jag som ska besvara frågan.
          </note>
          <note>
            Distansförsäljning av spritdrycker, vin och starköl, det vill
            säga direktförsäljning från annat land till privatperson för konsumtion
            i Sverige, till exempel via postorder eller Internet, är i dag
            inte tillåten i
          </note>
          <note>
            Sverige annat än genom Systembolagets försorg.
          </note>
          <note>
            Anledningen är att detaljhandel med spritdrycker, vin och starköl
            endast får bedrivas av Systembolaget. Att tillåta distansförsäljning
            från annat EU-land direkt till konsument i Sverige skulle onekligen
            vara ett hot mot
          </note>
          <note>
            Systembolagets detaljhandelsmonopol. Nuvarande ordning där Systembolaget
            har en skyldighet att vid beställning ombesörja privatimport av
            sådana varor som inte finns i Systembolagets sortiment anser jag
            vara en väl avvägd service med hänsyn till logistik och alkoholpolitik.
            De beställda dryckerna utlämnas av Systembolaget efter det att
            mottagaren har betalat för skatt och hantering. Systembolaget
            kontrollerar också att mottagaren har uppnått 20 års ålder. Med
            beaktande av Systembolagets omfattande försäljningsnät och serviceskyldighet
            framstår också förfarandet som mindre omständligt än om kunderna
            själva skulle ombesörja transporten genom anlitande av någon annan
            mellanhand. Inte heller framstår förfarandet som mer kostsamt.
          </note>
          <note>
            Lagstiftningen på alkoholområdet syftar till att begränsa det
            privata vinstintresset och alkoholens tillgänglighet samt till
            att skydda ungdomen. Det har därför varit viktigt att hitta ett
            system när det gäller distansförsäljning av alkohol från andra
            länder till
          </note>
          <note>
            Sverige som tar hänsyn också till dessa folkhälsopolitiska aspekter,
            inte minst ålderskontroll och tillgänglighet. Systembolagets importservice
            utgör ett sådant icke-diskriminerande system som också är proportionellt
            i förhållande till det eftersträvade målet. En rätt till distansförsäljning
            vid sidan av Systembolagets importservice skulle skapa betydande
            svårigheter med ålderskontroll, skatteuttag med mera och allvarligt
            undergräva den folkhälsopolitiska regleringen på alkoholområdet.
            Enligt den svenska regeringen ger också EG-domstolens avgörande
            i det så kallade Franzénmålet stöd för den gällande ordningen.
            Att låta beställaren göra beställningen direkt till leverantören
            som levererar beställningen till lämplig systembutik ser jag ingen
            direkt vinst med. Jag avser därför inte att ta några initiativ
            till att ändra nuvarande ordning.
          </note>
          <note type="speaker">
            Anf. 111 TOBIAS BILLSTRÖM (m):
          </note>
          <note>
            Fru talman! Jag ska be att få tacka ministern för svaret.
          </note>
          <note>
            Pacta sunt servanda. Avtal ska hållas, heter det på juristspråk.
            När Sverige blev medlem i Europeiska unionen förband sig vårt
            land att hålla ett avtal, nämligen att följa EG-rätten. I en av
            dessa bestämmelser, närmare bestämt artikel 28 i Romfördraget,
            fastslås att medlemsstaterna inte får hindra handel mellan varandra
            eller införa sådana restriktioner som innebär hinder. Men i Sverige
            har vi ett sådant hinder. Vi har ett förbud för privatpersoner
            mot att importera spritdrycker, vin och starköl exempelvis via
            Internet eller postorder. Detta motiveras, som vi hörde statsrådet
            nyss deklarera, med regeringens folkhälsomål.
          </note>
          <note>
            Man kan förvisso diskutera innehållet och slutmålet i folkhälsomålen,
            men det är, till skillnad från vad Morgan Johansson tycks tro,
            inte riktigt vad vi ska göra i dag. Vi ska i stället tala om varför
            vissa resonemang är hållbara och varför vissa inte är det.
          </note>
          <note>
            Låt oss börja med att bryta upp statsrådets resonemang i några
            delar. Först och främst antyder statsrådet i svaret att jag förespråkar
            distansförsäljning av alkohol från annat EU-land direkt till konsument
            i
          </note>
          <note>
            Sverige. Men det är inte vad min fråga handlar om.
          </note>
          <note>
            Jag undrar vad som sker om en svensk privatperson genom Internet
            beställer vin eller öl för sitt eget privata bruk från en säljare
            i ett annat EU-land, om vinet eller ölet efter köpet av säljaren
            transporteras till
          </note>
          <note>
            Systembolaget, som därefter lämnar ut och för säljarens räkning
            tar ut betalning för drycken samt vid utlämningen prövar om det
            finns något hinder mot utlämning av drycken som är motiverat av
            alkoholpolitiska syften, exempelvis att kontrollera att mottagaren
            och köparen uppfyller ålderskravet. Jag tror att det är viktigt
            att vi är överens om vad vi pratar om.
          </note>
          <note>
            Morgan Johansson glömmer sedan hastigt och lustigt att distansförsäljning
            till en enskild person i
          </note>
          <note>
            Sverige i dag begränsas genom en öppet diskriminerande åtgärd
            som inte tillåter säljaren av varorna att använda sig av den fria
            rörlighet som annars gäller på den inre marknaden i unionen. Det
            är alltså inte tillåtet för en privatperson att anlita en enskild
            leverantör eller att använda sig av detaljförsäljning via Internet.
          </note>
          <note>
            Men det systemet har inget stöd i det undantag som
          </note>
          <note>
            Sverige fick vid vårt inträde i unionen. Det är helt och hållet
            en efterkonstruktion. Därför är det naturligt att statsrådet sedan
            vecklar in sig i ett antal krystade förklaringar.
          </note>
          <note>
            Låt oss ta transportfrågan, som statsrådet berörde i sitt svar,
            som utgångspunkt. Javisst, det är så att transporten av buteljerna
            förutsätter att det vid slutdestinationen finns någon som kontrollerar
            åldern på den som tar emot varan och någon som dessutom längs
            med vägen tar ut skatt. Men det sistnämnda har vi redan en modell
            för, och det är den som tillämpas i
          </note>
          <note>
            Finland, där man hanterar frågan som källskatt i stil med momsredovisning.
            Det kan väl inte statsrådet vara omedveten om?
          </note>
          <note>
            Vad gäller åldersfrågan kan man ju bara konstatera att distansförsäljningen
            snarare ökar möjligheterna att kontrollera jämfört med i dag.
            Glöm inte bort att det bara är dem som expediten de facto frågar
            om legitimation som i dag blir kontrollerade. Med Internetköp
            blir hela processen däremot integrerad genom legitimationskontroll
            i samband med utlämnandet av försändelsen. Vad säger statsrådet
            om det? Ja, ingenting i sitt svar såvitt jag kan se.
          </note>
          <note>
            Jag tycker kort sagt att det är platt fall framåt för
          </note>
          <note>
            Morgan Johanssons resonemang. Om vi i dag följde artikel 28:s
            intentioner skulle kontrollen snarare öka med 100 %, i klar motsats
            till vad statsrådet hävdar i sitt svar, och statens möjligheter
            att få in sina skattepengar skulle förbli oförändrade. Det är
            alltså two down and one to go, som det heter.
          </note>
          <note>
            Anf. 112 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Jag kan ändå inte komma ifrån att det som väl ändå
            ligger bakom Tobias Billströms glödande engagemang i den här frågan
            handlar mindre om praktik och logistik och mer om att försöka
            hitta en ordning där man kan undergräva Systembolagets monopol,
            och det är det som vi är lite rädda för.
          </note>
          <note>
            Som det är nu kan man ringa till Systembolaget och säga att man
            vill ha ett visst vin från en viss gård.
          </note>
          <note>
            Sedan tar Systembolaget hem det, och man hämtar ut det där. Om
            jag har förstått Tobias Billström rätt ska man i stället ringa
            till gården och sedan ombesörja transporten till Systembolaget
            så att det en vacker dag dyker upp en pall med det vin som är
            beställt. Sedan ska man åka till det Systembolaget och hämta ut
            det.
          </note>
          <note>
            Så är själva tanken, om jag förstår det rätt.
          </note>
          <note>
            Jag får nog ärligen säga att det framstår som både mer praktiskt
            och enkelt och dessutom billigare att
          </note>
          <note>
            Systembolaget ombesörjer själva transporten. Det kan ju faktiskt
            röra sig om ganska stora vinster i form av stordriftsfördelar
            i det här fallet, så att man lyckas pressa kostnaderna för leveranserna.
            Man uppnår ju i så fall ingenting som jag förstår det med Tobias
            Billströms modell i förenklingshänseende, snarare tvärtom: Det
            framstår som mycket dyrare och mycket mer komplicerat.
          </note>
          <note>
            När det gäller Systembolaget och dess ställning i förhållande
            till EU inleder Tobias Billström med att säga "pacta sunt servanda,
            avtal ska hållas". Det är precis det som jag också brukar argumentera
            för, men då hänvisar jag inte bara till fördraget utan också till
            de överenskommelser som gjordes i och med att vi gick in i EU
            den 1 januari 1995. Där var det väldigt tydligt så att den ordning
            som vi skapade här var ett icke-diskriminerande system som framstår
            som oerhört generöst för den enskilde vad gäller att kunna beställa
            hem varor från hela Europa på det här sättet.
          </note>
          <note>
            Den ordningen godkändes av den dåvarande EU-
          </note>
          <note>
            kommissionen och ministerrådet, och jag förutsätter att EU också
            i dagsläget står för den ordningen och den överenskommelsen också
            framdeles. Vi håller vår del av avtalet här, och jag förutsätter
            då att också
          </note>
          <note>
            EU-kommissionen och ministerrådet kommer att stå för sin del
            av överenskommelsen.
          </note>
          <note type="speaker">
            Anf. 113 TOBIAS BILLSTRÖM (m):
          </note>
          <note>
            Fru talman! Ja, inte blir statsrådets argument bättre bara för
            att de upprepas!
          </note>
          <note>
            Morgan Johansson påstår själv i sitt svar till mig att det blir
            mindre omständligt för kunden om man slipper att själv anlita
            transportör, och han avslutar med att han inte kan se några direkta
            vinster med en förändring. Men vad som skulle bli resultatet av
            en förändring kan statsrådet rimligen inte ha någon egentlig uppfattning
            om.
          </note>
          <note>
            Vi har en konkurrenssituation på transportmarknaden. Det är möjligt
            att Systembolaget skulle plocka hem transporter åt privatpersoner
            av varorna i kraft av sin storlek och sin styrka, men det är också
            möjligt att man inte skulle göra det, helst som man officiellt
            svarar på förfrågningar från kunder med att det skulle kosta ca
            1 000 kr plus 17 % på priset från vinleverantören även för en
            mindre kvantitet. Detta är officiella svar från Systembolaget
            på frågor i det här ärendet. Det är alltså rätt mycket pengar
            för den enskilde vi pratar om. Statsrådet gissar alltså bara,
            och det håller faktiskt inte som skäl.
          </note>
          <note>
            Vidare har vi frågan om Franzéndomen, som också tas upp i statsrådets
            svar. Den kan i flera avseenden diskuteras, men den lämnar knappast
            ett så övertygande stöd åt regeringens politik som statsrådet
            vill låta påskina. Vad domen kungjorde var den legala riktigheten
            av ett förbud mot försäljning över disk utan kontroll. Men detta
            ger inget stöd för totalförbud mot försäljning till privatpersoner
            via Internet så länge utlämningen sker under kontrollerade former,
            alltså via Systembolaget eller en mellanhand, exempelvis ett postkontor.
            Att stödja sig på den domen är alltså inte att rekommendera, men
            det gör statsrådet i sitt svar.
          </note>
          <note>
            När vi nu har slagit fast att regeringens linje har rätt stora
            brister kan det vara på sin plats att klargöra vissa saker. Jag
            kan personligen tycka att regeringens alkoholpolitiska mål saknar
            verklighetsförankring, att målen är obsoleta och att Morgan Johansson
            snart kommer att få se sig själv omkullsprungen av utvecklingen.
            Jag kan också hävda att statsrådet reducerar sig själv till en
            av de museivakter för vilka det socialdemokratiska partiet har
            blivit så berömt, det vill säga någon som bevarar det förgångna
            och samtidigt vägrar släppa in framtiden. Märk väl: Jag kan hävda
            allt detta - men jag gör det inte.
          </note>
          <note>
            I stället vill jag hävda att det är just genom sin blindhet inför
            utvecklingen som statsrådet förvandlar sig till den främste dödgrävaren
            för den politik som han själv säger sig vilja försvara. I stället
            för att ge
          </note>
          <note>
            Systembolaget en nyordning och en möjlighet att på sikt åstadkomma
            förutsättningar för att konkurrera med andra aktörer så gör statsrådet
            och regeringen precis tvärtom.
          </note>
          <note>
            Undantag från EG-fördragets bestämmelser rörande kvantitativa
            importrestriktioner för alkoholhaltiga drycker kommer inte att
            finnas i all evighet. Det måste statsrådet och regeringen inse.
            Om regeringen menade allvar med sin folkhälsoretorik, som statsrådet
            nu i flera interpellationsdebatter i dag har framfört, borde man
            alltså snarare agera i tid än att som nu bli släpad baklänges
            in i framtiden, passiv inför den utveckling som kommer vare sig
            vi önskar det eller inte.
          </note>
          <note>
            Anf. 114 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Tobias Billström har en väldigt ödesbunden tro, nästan
            defaitistisk: Det här kommer att bli på ett visst sätt, antingen
            vi vill det eller inte - det är bara att acceptera läget. Det
            är i och för sig ett ganska intressant inlägg, där jag först blir
            utsedd till museivakt och sedan i nästa andetag blir utsedd till
            dödgrävare. Det är tur att det bara är fyra minuters inlägg, annars
            vet man aldrig var man skulle ha slutat - kanske på begravningsplatsen
            själv, om tiden hade varit längre.
          </note>
          <note>
            Jag tycker att det i det inlägg som Tobias Billström nyss höll
            ganska tydligt blev klart vad det är han egentligen söker, nämligen
            olika sätt att undergräva Systembolaget. Han kommer med en modell
            för att hämta hem vin till Sverige, som ju inte på något sätt
            skulle vara bättre, varken för konsumenten eller för Systembolaget,
            och så säger han: Låt oss pröva den här modellen i stället! Han
            gör det, väl medveten om den sprängkraft som finns bakom, nämligen
            risken för att det i så fall skulle kunna leda till att Systembolagets
            monopol som sådant sätts i fråga.
          </note>
          <note>
            Jag lägger inga värderingar i det. Tobias Billström vill inte
            ha Systembolagsmonopolet utan försöker undergräva det, och där
            har han också sitt parti med sig.
          </note>
          <note>
            Problemet är bara att det har inneburit att Moderaterna helt
            har mält sig ur den alkoholpolitiska debatten. Moderaterna finns
            över huvud taget inte med när vi andra sex partier försöker göra
            någon nytta för att minska den ökande alkoholkonsumtionen i landet.
          </note>
          <note>
            Vi bygger upp förebyggande insatser. Vi försöker förbättra brottsbekämpningen
            på det här området. Vi försöker satsa på missbrukarvården. Vi
            försöker ha en sammanhållen strategi för alkoholpolitiken. När
            vi gör detta ställer sig Moderaterna vid sidan om, och man viftar
            helt och hållet bort problematiken.
          </note>
          <note>
            Jag tror att Moderaterna gjorde ett väldigt stort misstag i alkoholpolitiken
            i valrörelsen. Man underskattade sprängkraften. Man drev frågan
            om dygnetruntöppna krogar här i Stockholm. Då fick man kanske
            rösterna från festprissarna kring Stureplan, men dem hade man
            kanske fått ändå. Man glömde att det satt tusentals tonårsföräldrar
            i förorterna som undrade över och som var oroade för det ökande
            drickandet bland de unga.
          </note>
          <note>
            Man sände då signalen att detta är en fråga som moderaterna inte
            bryr sig om, att detta är en fråga där vi ändå kommer att bli
            omsprungna och att det bara är att acceptera utvecklingen.
          </note>
          <note>
            Jag tror att man har gjort ett strategiskt väldigt stort misstag.
            Sedan tror jag också att man har fel i sak. Det är inte ditåt
            vindarna blåser. Nu har debatten vänt. Nu är det de som tillämpar
            en låt-gå-politik på alkoholområdet som har problem i debatten,
            inte vi som står för en ansvarstagande politik.
          </note>
          <note>
            Dessutom, som jag var inne på i resonemanget kring den förra
            interpellationen, tror jag att vindarna faktiskt håller på att
            vända i Europa. Vi har mycket lättare från svensk sida att driva
            alkoholpolitik med den nya ordning som finns i Europa och med
            de nya medlemsländerna bakom oss.
          </note>
          <note type="speaker">
            Anf. 115 TOBIAS BILLSTRÖM (m):
          </note>
          <note>
            Fru talman! Först och främst ska jag säga något angående mina
            formuleringar. Det är ju sagt att kärt barn har många namn. Det
            är på det viset som jag hoppas att statsrådet uppfattar mina kommentarer
            om museivakter och dödgrävare.
          </note>
          <note>
            Morgan Johansson framhärdar i att det inte går att ändra lagen
            därför att folkhälsan skulle hotas. Själv ser jag, som jag har
            påpekat, ett väsentligt mycket större hot i att inte ändra lagen.
          </note>
          <note>
            Man kan tänka sig att Sverige skulle fällas i EG-
          </note>
          <note>
            domstolen för fördragsbrott. Sådana rättsfall kommer att inträffa.
            Det kan vi vara helt säkra på. Är det någonting som vi kan vara
            helt säkra på i den svenska alkoholdebatten så är det att vi kommer
            att få se en mängd rättsfall framöver. Då tvingas vi att förändra
            oss hur som helst. Men i så fall löper vi risken att omläggningen
            av alkoholpolitiken kanske inte sker ordnat utan tvärtom kaotiskt
            och oplanerat.
          </note>
          <note>
            Vad händer till exempel i höst när Danmark plockar ned sin alkoholskatt?
            Jag har ännu inte sett ett enda förslag från ministern på hur
            man ska hantera en situation då en flaska vodka på andra sidan
            Öresund helt plötsligt kommer att kosta 100 kr.
          </note>
          <note>
            Jag kan inte se hur det skulle gagna någon att vi gör en hastig
            och oordnad reträtt från den nuvarande politiken. Att i stället
            ha framförhållningen som ledstjärna och att göra Internethandeln
            till en integrerad del av den svenska alkoholkulturen hade däremot
            varit framsynt.
          </note>
          <note>
            Men, summa summarum, det är inte mycket till hållbara argument
            för sin linje som statsrådet har lyckats prestera. Låt oss hoppas
            att insikten trots allt kommer att uppenbara sig i sinom tid.
          </note>
          <note>
            Anf. 116 Statsrådet MORGAN JOHANS-
          </note>
          <note>
            SON (s):
          </note>
          <note>
            Fru talman! Jag tycker att det har varit en trevlig diskussion.
            Vi har prövat argumenten. Det är klart att
          </note>
          <note>
            Tobias Billström kanske inte tycker att mina bär, men jag anar
            hela tiden av hans argumentation att han egentligen är emot Systembolaget
            och att det är det som ligger bakom. Han erkänner också att det
            i alla fall ligger något lite i det.
          </note>
          <note>
            Det är klart att man inte kan utesluta ytterligare prövningar
            av alkoholpolitiken i EG-domstolen. Men vad jag ville påpeka var
            att det faktiskt nu också finns en rörelse i Europa som inte är
            fullt så låt-gå-aktig som Tobias Billström kanske vill ge intryck
            av. Det finns tvärtom en växande oro också bland EU:s medlemsländer
            och de kommande medlemsländerna för hur situationen ser ut.
          </note>
          <note>
            Jag ska ta upp ett exempel som kanske är lite anmärkningsvärt.
            Italien kommer nu att ta över ordförandeskapet i EU. Jag träffade
            den italienska hälsoministern för ungefär två månader sedan. Då
            ville jag prata tobaksfrågor och, även om jag tänkte att det kanske
            inte var lönt, alkoholfrågor med honom. Det visade sig att han
            tände på just alkoholfrågorna. Det finns nämligen också i Italien
            en diskussion om problemet med alltför mycket drickande bland
            de unga.
          </note>
          <note>
            Och han sade: Kom till Milano i början av september och redovisa
            vad du skulle vilja ha för EU-
          </note>
          <note>
            rekommendationer på det alkoholpolitiska området!
          </note>
          <note>
            Jag tog honom förstås på orden, så vi tänker åka dit. Det är
            ett sätt att från Sveriges sida väcka den alkoholpolitiska debatten
            till liv igen i ministerrådet.
          </note>
          <note>
            Den här konferensen i Milano föregår hälsoministermötet i september.
          </note>
          <note>
            Det här är ett initiativ som jag faktiskt tycker kan tolkas som
            ett tecken på att det händer saker också i
          </note>
          <note>
            Europa på detta område.
          </note>
          <note>
            Överläggningen var härmed avslutad.
          </note>
          <note>
            23 § Svar på interpellation 2002/03:417 om flyktingmottagandet
          </note>
          <note>
            Anf. 117 Statsrådet JAN O KARLS-
          </note>
          <note>
            SON (s):
          </note>
          <note>
            Fru talman! Tobias Billström har frågat mig vilka åtgärder jag
            avser att vidta för att de som kommer till vårt land redan vid
            flyktingmottagandet tillförs svenska lagar och normer.
          </note>
          <note>
            Alla barn och ungdomar i vårt samhälle har rätt att växa upp
            under goda och trygga förhållanden, och alla har lika rättigheter
            oavsett etnisk och kulturell bakgrund. Barn och ungdomar får inte
            kränkas vare sig i skolan eller någon annanstans. Barnkonventionen
            är utgångspunkten för regeringens arbete med att förbättra barns
            och ungdomars villkor. Regeringens ambition är också att alla
            i Sverige ska ha kunskap om och förståelse för barnkonventionens
            intentioner och den lagstiftning som finns till skydd för barn.
          </note>
          <note>
            Jag är dock medveten om att olika former av barnmisshandel förekommer
            trots den lagstiftning som finns. Det program, I skolans våld,
            som Tobias
          </note>
          <note>
            Billström hänvisar till upprör också mig. Regeringen arbetar
            mycket aktivt för att förebygga att barn far illa. Detta ställer
            naturligtvis också krav på ett väl utvecklat samarbete mellan
            olika samhällssektorer.
          </note>
          <note>
            Skolan, socialtjänsten, mödra- och barnavården är exempel på
            aktörer som har ett särskilt ansvar för barns och ungdomars välbefinnande.
          </note>
          <note>
            Fru talman! För mig som migrationsminister och även för regeringens
            integrationsminister är det självklart att verka för att alla
            som kommer till Sverige i ett tidigt skede får kunskap om grundläggande
            normer och värderingar i vårt samhälle.
          </note>
          <note>
            Inom ramen för Migrationsverkets mottagandesystem och den organiserade
            verksamheten för asylsökande lämnas information om svensk lagstiftning,
            och som en del i denna även information om föräldrars rättigheter
            och skyldigheter i förhållande till sina barn. Tidiga informationsinsatser
            har självklart betydelse för att underlätta introduktionen i det
            svenska samhället för dem som beviljas uppehållstillstånd i Sverige.
          </note>
          <note>
            Jag vill också understryka vikten av att alla barn och ungdomar
            själva så långt möjligt blir medvetna om sina rättigheter. Detta
            gäller naturligtvis också de barn och ungdomar som är asylsökande.
            Jag vill i detta sammanhang erinra om att asylsökande barn sedan
            den 1 januari 2002 har tillgång till utbildning inom skola, förskola
            och skolbarnsomsorg på samma villkor som gäller för barn som är
            bosatta i Sverige.
          </note>
          <note>
            Härigenom har barnens rättigheter och möjligheter att utvecklas
            stärkts.
          </note>
          <note>
            För de asylsökande som erhållit uppehållstillstånd i Sverige
            ges fortsatt samhällsinformation på det egna modersmålet eller
            med tolk inom ramen för det kommunala flyktingmottagandet. Även
            inom svenskundervisningen för invandrare (sfi) uppmärksammas samhällsfrågor.
            Sfi-undervisningen syftar, förutom till språkinlärning, till att
            ge kunskap om exempelvis demokratiska principer och arbetsformer
            samt om den gemensamma värdegrunden i det svenska samhället.
          </note>
          <note>
            Som jag hittills redovisat i mitt svar görs således i dag viktiga
            insatser för att förbättra barns och ungdomars uppväxtvillkor
            i samhället. Att flytta till ett nytt land aktualiserar dock många
            existentiella frågor hos den enskilde samtidigt som djupt förankrade
            värderingar ifrågasätts. Praktiska frågor måste lösas parallellt
            med försöken att förstå det nya samhällets normer. Det kan bland
            annat röra synen på religion, barns uppfostran och skolans arbetssätt.
            Den
          </note>
          <note>
            1 november 2001 tillsatte regeringen en utredning med uppdrag
            att göra en översyn av mottagandet av och introduktionen för flyktingar.
            Översynen omfattar även i relevanta delar mottagandet av asylsökande.
            I
          </note>
          <note>
            direktiven anges bland annat att utredaren särskilt ska överväga
            "hur alla nyanlända invandrare, genom introduktionen eller på
            annat sätt, skall kunna få ökad kunskap om och förståelse för
            grundläggande normer i det svenska samhället och det svenska demokratiska
            systemet". Utredaren lämnar sitt betänkande den 1
          </note>
          <note>
            september i år.
          </note>
          <note type="speaker">
            Anf. 118 TOBIAS BILLSTRÖM (m):
          </note>
          <note>
            Herr talman! Jag ska be att få tacka statsrådet för svaret. Det
            har ju varit en lång väg över konstitutionsutskottet innan statsrådet
            kom till kammaren och vi fick till stånd den här debatten, men
            nu äger den ju i alla fall rum.
          </note>
          <note>
            Att aga ett barn är förmodligen en av de värsta handlingar som
            man kan göra sig skyldig till som vuxen. Dels kränker man barnets
            rättigheter, dels sviker man det förtroende som ett barn naturligt
            känner för någon som är äldre än barnet. Ur den kränkningen kommer
            dessutom ett misstroende som senare kan slå över i utanförskap
            och kanske till och med kriminalitet.
          </note>
          <note>
            Just därför är det så viktigt att bekämpa vad det svenska samhället
            nu har gjorts uppmärksamt på, nämligen att det finns föräldrar
            som i dag, här och nu, ingår pakter med skolpersonal om att uppmuntra
            våld mot barn och som förtiger detta inför landets sociala myndigheter.
            I de senaste veckornas diskussioner har det funnits en tendens
            att förenkla och att undvika de verkligt brännbara ämnena, för
            det är ju inte frågan om vem som slår utan varför som borde stå
            i fokus i debatten.
          </note>
          <note>
            Vi har i Sverige kommit en lång väg från den tid då agan var
            en allmänt förekommande del i barnuppfostran, en accepterad del.
            Den utmönstrades officiellt från det svenska samhället och förkastades
            slutligen
          </note>
          <note>
            1979 - det är inte så länge sedan. Ändå finns det än i dag vuxna
            som agar och som utgår från principen att de handlingar som de
            utför är riktiga. Dessa kan vi kanske inte alltid komma åt, men
            vi kan se att vissa mönster är mer uppenbara än andra. Exempelvis
            är bakgrunden hos den som slår en avgörande faktor.
          </note>
          <note>
            Den som själv som barn blivit slagen är benägen att själv slå
            som förälder.
          </note>
          <note>
            Detta är saker som borde förts in för länge sedan i debatten
            kring de grupper som nu kommer till vårt land och som inte från
            början har tillgång till svensk rättsuppfattning eller till svensk
            syn på barnuppfostran. Ibland har de själva en auktoritär uppfostran
            i bagaget och en auktoritär syn på livet som kanske formats av
            deras personliga bakgrund.
          </note>
          <note>
            Det som är det centrala och anledningen till att jag har skrivit
            den här interpellationen är att det uppenbart finns brister i
            den utbildning som ges nyanlända asylsökande som kommer till Sverige.
            Vi ger uppenbarligen inte en tillräckligt tydlig och konsekvent
            vägledning om vad som är rätt och vad som är fel. Vi tycks underlåta
            att påpeka straffansvar och att barnaga faktiskt är en kriminell
            handling. Det svenska samhället i dag sviker med andra ord i en
            mycket central fråga.
          </note>
          <note>
            I statsrådets kommentarer till den utredning som kommer att läggas
            på bordet skriver han att utredaren särskilt ska överväga "hur
            alla nyanlända invandrare ska få ökad kunskap om och förståelse
            för grundläggande normer i det svenska samhället och det svenska
            demokratiska systemet".
          </note>
          <note>
            Vad menar ministern exakt med formuleringarna i sitt svar till
            mig? I mina öron, och jag tror inte att jag är ensam efter att
            ha studerat det här, låter det inte som en helt konkretiserad
            uppgift. Därför vill jag efterlysa ett förtydligande från statsrådet:
            Vad är det egentligen tänkt att utredaren ska komma fram till?
          </note>
          <note>
            Anf. 119 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Jag vill först be om förståelse för att i den ursprungliga
            planeringen av riksdagens arbete kom interpellationssvaret att
            sammanfalla med att jag skulle uppvakta en person som i 15 år
            arbetat som tjänsteman och chef för Migrationsverket. Av hänsyn
            till en person som gjort så stora samhällsinsatser tyckte jag
            att jag som ansvarigt statsråd borde hålla ett avskedsanförande.
            När det sedan gick att lösa problemet med att snabbt ta sig till
            och från Norrköping var det till min stora glädje som jag fick
            möjlighet att i detta sammanhang utbyta tankar om viktiga frågor.
            Men jag vill understryka att det inte på något sätt var av sidvördnad
            eller ovilja mot Sveriges riksdag utan snarast av medvetande om
            att någon av dem som mest troget har tjänat det svenska statsverket
            också förtjänar beaktande.
          </note>
          <note>
            Förväntningarna på vad information ska leda till kan ibland vara
            höga. Det viktiga är att skapa förståelse för lagstiftningen och
            de värderingar som råder i det svenska samhället. Först då ökar
            förutsättningarna för att personer följer lagarna - det gäller
            generellt för alla i Sverige - inom flera områden.
          </note>
          <note>
            För att skydda barn är det viktigt att flera samhällssektorer
            samverkar genom föräldrastödjande aktiviteter inom socialtjänsten,
            föräldraverksamheter inom förskola och skola, föräldrautbildning
            inom mödravårds- och barnavårdscentraler, kunskap inom hälso-
            och sjukvård, socialtjänst med flera när det gäller utsatta flickor
            som bor i familjer som hyser patriarkala värderingar.
          </note>
          <note>
            Under det att asylansökan prövas - som bekant är det en mycket
            stor del av dem som prövas som saknar asylskäl - ges sedan en
            tid tillbaka riktad information om förbud mot könsstympning till
            asylsökande från länder där detta, med eller utan förbud i lagen,
            tillämpas. Information ges även om att religionsundervisning är
            en obligatorisk del av grundskolan samt om, vilket inte är det
            minst viktiga, vårt förbud mot barnaga.
          </note>
          <note>
            Det är viktigt att komma ihåg att en asylsökande, som också interpellanten
            påpekar, inte vet vad beslutet blir i asylärendet. Det kan därför
            vara osäkert om personer i den situationen kan ta till sig och
            förstå alla delar i det svenska samhället. Oavsett om personen
            får tillstånd att stanna i Sverige eller ska återvända, är det
            dock enligt vår mening nödvändigt att ge kunskap om och förståelse
            för grundläggande mänskliga rättigheter under asylprövningstiden.
            Det är alltid meningsfullt med en god gärning, oavsett om vederbörande
            ska stanna i Sverige eller inte.
          </note>
          <note>
            För personer som har erhållit uppehållstillstånd blir naturligtvis
            alla dessa uppgifter än mer väsentliga. Förutom information om
            svenskundervisning syftar de kommunala introduktionsprogrammen
            till att flyktingar ska etablera kontakter med det svenska samhället,
            till exempel genom yrkespraktik. Att bli delaktig i det svenska
            samhället är viktigt, också för att få förståelse för våra lagar
            och normer. Enligt läroplanen ska skolan klargöra för elever och
            föräldrar vilka mål utbildningen har, vilka krav skolan ställer
            och vilka rättigheter och skyldigheter elever och deras vårdnadshavare
            har.
          </note>
          <note>
            Inslaget i det program som Tobias Billström nämner i sin interpellation
            visar enligt min mening på brott mot hela den värdegrund som skolan
            vilar på.
          </note>
          <note type="speaker">
            Anf. 120 TOBIAS BILLSTRÖM (m):
          </note>
          <note>
            Herr talman! Det vore mig fjärran att misstro statsrådet. Jag
            konstaterar bara att i det svar som kom mig till handa och som
            stämplades in på kammarkansliet den 15 maj konstaterade statsrådet
            att han inte avsåg att besvara interpellationen över huvud taget.
            Det handlade alltså inte om att den skulle besvaras vid ett senare
            tillfälle, utan det konstaterades att han inte tänkte komma hit
            till kammaren över huvud taget. Statsrådet får gärna läsa svaret
            om han misstror mig.
          </note>
          <note>
            Vi kan konstatera att statsrådet håller med om grunddragen i
            debatten men att han tvekar om åtgärderna. Jag kan inte se att
            det finns någon anledning att undanhålla kammaren statsrådets
            uppfattning om vilka konkreta mål som finns för den här utredningen.
          </note>
          <note>
            Innebär det exempelvis att synliggöra värderingar och att informera
            om det svenska samhällets syn på ungdomars levnadssätt, inklusive
            sexualliv? Innebär det att informera om och diskutera begrepp
            som jämställdhet, att arbeta för att lösa generationskonflikter
            på ett konstruktivt sätt? Är det detta som det innebär när man
            säger att i uppdraget ingår att föreslå hur behovet av samhällsinformation
            ska tillgodoses? Det skulle jag vara intresserad av att få ett
            klargörande av.
          </note>
          <note>
            Om omläggningen av politiken ska kunna få effekt, måste man vara
            klar över åt vilket håll man vill gå. För oss moderater tycks
            det snarare vara så att debatten hittills har varit synnerligen
            andefattig. Då syftar jag inte bara på debatten här i kammaren,
            utan jag syftar på hela samhällsdebatten.
          </note>
          <note>
            De flesta har tyckts utgå ifrån att bara vi får undan de ruttna
            äpplena bland några av landets skolor och deras personal så är
            problemet löst. Så enkelt är det naturligtvis inte alls. Tvärtom
            är det tydligt att vi står inför en gigantisk uppgift. I statsrådets
            svar nämns ju specifikt och betonas sfi-undervisningen, och den
            har ju bevisligen inte fungerat som normgivare. Tvärtom är den
            utsatt för mycket hård kritik. Men detta kommenterar statsrådet
            över huvud taget inte i sitt svar till mig. Kanske vore det därför
            på sin plats att nu i kammaren precisera vilka förbättringar statsrådet
            kan tänka sig i denna del, som alltså handlar om sfiundervisningen.
          </note>
          <note>
            Anf. 121 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Det svar som jag avgav om mina möjligheter att besvara
            interpellationen hänförde sig alltså till den rent fysiska omöjligheten
            att befinna mig på två platser samtidigt. När detta problem sedermera
            kom att lösas kunde jag till min stora tillfredsställelse uppträda
            här och även muntligen besvara de frågor som har ställts.
          </note>
          <note>
            Det är möjligt att Tobias Billström upplever den diskussion som
            förts om de värderingar som de asylsökande och de som får uppehållstillstånd
            ska bibringas om det svenska samhället som andefattig.
          </note>
          <note>
            Jag har en helt annan upplevelse. Tvärtom har vi under senare
            år ställts inför utomordentligt svåra avvägningar av grundläggande
            etisk och filosofisk art. Mordet på Fadime och liknande händelser
            aktualiserade utomordentligt allvarliga frågor i hela vår flyktingmottagning.
            Det gäller hela det sätt på vilket vi arbetar för att i ett land
            som under de senaste 40-
          </note>
          <note>
            50 åren i så hög grad blivit en internationaliserad del av världen
            också se till att de grundläggande värden som det svenska välfärdssamhället
            representerar ska bli var mans egendom.
          </note>
          <note>
            Som jag kommer att återkomma till i ett interpellationssvar till
            Tobias Billströms partivän Hillevi
          </note>
          <note>
            Engström är enligt min mening dock detta något som inte enbart
            ska ses som en integrationsfråga för dem som har kommit till vårt
            land som asylsökande. I hela byggandet av det värdesystem som
            vi i dag sammanfattar i begreppet "välfärdssamhälle" har det också
            gällt att det har rört generella åtgärder. Under denna tid, då
            det enligt min mening har ägt rum en oerhört intressant och spännande
            debatt om hur dessa värderingar ska bli allmänna, har vi också
            upptäckt att liknande brister i synen på människan kan uppträda
            hos människor som är födda här i landet och vilkas familjer i
            generationer har vistats här.
          </note>
          <note>
            Mycket av det arbete som hela vårt samhälle kännetecknas av handlar
            också om att med generell spridning av dessa värderingar, mycket
            målmedveten spridning av sådana värderingar, åstadkomma en verklig
            integration.
          </note>
          <note>
            Det finns en risk för att integration, genom att specialinriktas
            mot särskilda samhällsgrupper, blir sin egen motsats. I stället
            för att skapa ett sammanhållet, solidariskt samhälle gör vi oss
            då skyldiga till att peka ut människor. Därmed misslyckas vi i
            vårt grundläggande syfte. Därför tror jag att det är oerhört viktigt
            att också understryka att vi i vårt arbete för att sprida sådana
            värderingar så mycket som möjligt bör integrera denna ansträngning
            med de generella ansträngningarna för alla invånare i vårt land
            när det gäller att bemöta varje individ med respekt, värdighet
            och insikt om alla människors lika värde.
          </note>
          <note type="speaker">
            Anf. 122 TOBIAS BILLSTRÖM (m):
          </note>
          <note>
            Herr talman! Vi är naturligtvis alla mycket glada över att statsrådet
            har kommit till kammaren för att svara på frågor från riksdagens
            ledamöter. Det är inte tu tal om annat. Jag bara konstaterar att
            från det då jag fick svaret från statsrådet till dess att riksmötet
            avslutas, det vill säga från den 15 maj till den 13 juni, var
            det nästan bara en månad. Det är det som har gjort att jag har
            blivit lite förundrad.
          </note>
          <note>
            Men, för att återgå till frågan: Vi är alla överens om att barnens
            rättigheter måste försvaras oavsett deras ursprung. Men lösningen
            ligger inte, som den här debatten har visat, i att skrapa lite
            på ytan. Föräldrarnas roll är i alla sammanhang det centrala.
            Den måste bli den svängtapp kring vilken detta med en bättre syn
            på barnen rör sig. Jag tycker inte att ministern tydligt har klargjort
            vilka direktiv regeringen önskar, vilka direktiv den person som
            är satt att genomföra den utredning som regeringen har tillsatt
            ska följa, och vilken målsättning man har. Det beklagar jag. Jag
            tror att det kommer att dröja innan vi får bukt med den problematik
            som den här särskilda typen av barnaga - eller för den delen barnaga
            över huvud taget - utgör. Och det är inte acceptabelt.
          </note>
          <note>
            Anf. 123 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Jag har tagit för vana, trots ett ibland i den offentliga
            debatten dokumenterat tygellöst humör, att inte polemisera i mitt
            slutanförande. Jag känner bara ett behov av att rikta ett varningsord
            som gäller hela kammaren och hela vårt samhälle. Vi försöker ibland
            förvandla detta med värdeskapande insatser till att det handlar
            om en specifik samhällsgrupp, de asylsökande. Det handlar också
            om de asylsökande, och där kan jag ge interpellanten odelat rätt
            i att det krävs alldeles särskilda ansträngningar och en alldeles
            särskild förståelse för den speciella kulturella och existentiella
            situation som det innebär att vara asylsökande. Men i grunden
            handlar det också om att vi alla, föräldrar, barn, ungdomar, uppväxande
            släkte, bibringas dessa värderingar.
          </note>
          <note>
            Jag är tillräckligt gammal för att minnas när lagen om barnaga
            tillkom. Jag minns de hånfulla anmärkningar som i den välförståndiga
            debatten då uttrycktes mot denna lag. Det skulle vara fullständigt
            omöjligt att skapa det värdesystem vi i dag har. Det visar också
            att vi, när vi verkligen bestämmer oss för att åstadkomma en förändring
            av värderingar i riktning mot ökad humanitet och mänsklig respekt,
            faktiskt kan lyckas. I dag är normen, om jag jämför med min ungdom,
            att man inte får slå sina barn, att man inte får misshandla något
            barn ens inom familjen. Det är en fullständigt knäsatt princip.
            Men jag håller gärna med interpellanten om att vi måste vara väldigt
            precisa och väldigt tydliga i att det är en alldeles extra maktpåliggande
            uppgift att våra asylsökande bibringas dessa värderingar.
          </note>
          <note>
            Överläggningen var härmed avslutad.
          </note>
          <note>
            24 § Svar på interpellation 2002/03:330 om skyddszoner för asylsökande
          </note>
          <note>
            Anf. 124 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Erik Ullenhag har frågat mig om jag har för avsikt
            att ta initiativ till att inom Utrikesdepartementet utreda om
            det brittiska förslaget om skyddszoner är förenligt med Genèvekonventionen
            samt om jag är beredd att i EU ta klar ställning mot det brittiska
            förslaget och arbeta för att EU tar sitt ansvar för de asylsökande.
          </note>
          <note>
            Först och främst vill jag tydliggöra, vilket jag också gjorde
            i svar på två riksdagsfrågor i samma ärende den 10 april och den
            22 maj 2003, att det för närvarande inte finns något förslag vare
            sig från Storbritannien eller FN:s flyktingkommissariat (UNHCR)
          </note>
          <note>
            att ta ställning till. Detta är viktigt att ha i åtanke vid diskussioner
            kring tankarna om skyddszoner.
          </note>
          <note>
            Jag har vid ett flertal tillfällen, såväl inom ramen för EU-samarbetet
            som i riksdagen och svenska medier, sagt att jag ställer mig positiv
            till de delar av den brittiska regeringens tankar och idéer som
            syftar till att göra insatser i ursprungsländerna, att arbeta
            för regionala lösningar och skydd i närområdena. Vidare är jag
            positiv till att stärka asylsystemen i transitländerna och att
            globalt förbättra hanteringen av asylprocessen. Jag ställer mig
            också bakom ett stärkt
          </note>
          <note>
            UNHCR som ges tillräckligt med resurser för sin verksamhet. Däremot
            avvisar jag tanken på att en person ska avvisas till en skyddszon
            i stället för att få sin sak prövad i det land han eller hon ansökt
            om asyl i.
          </note>
          <note>
            De problem som har givit upphov till de brittiska tankarna delas
            av många EU-länder. Dessa problem är ett ökat antal asylsökande
            kombinerat med att endast en mindre andel av dem som söker asyl
            har behov av skydd i flyktingrättslig mening.
          </note>
          <note>
            Detta i sin tur innebär stora kostnader för asylmottagandet.
            Kostnaderna för asylmottagandet i väst uppgår för närvarande till
            omkring 80 miljarder kronor årligen. Dessa 80 miljarder kronor
            täcker alltså kostnaderna för hanteringen av ansökningar från
            de ca 900 000 personer som söker asyl. Enligt UNHCR
          </note>
          <note>
            finns det dock ytterligare drygt 17 miljoner personer på flykt
            runtom i världen. UNHCR:s totala budget för att hjälpa dessa är
            mindre än 8 miljarder kronor, det vill säga en tiondel av kostnaden
            för asylmottagandet i väst. För mig är det viktigt att även kunna
            nå ut till de miljontals flyktingar som finns runtom i världen,
            och som inte söker asyl i väst.
          </note>
          <note>
            Om vi på allvar ska kunna tala om solidaritet kan vårt agerande
            inte bara ske på det nationella planet genom att pröva asylansökningar
            för spontant tillresta personer, utan det måste också ske på det
            internationella planet. Vi ska stödja regionala lösningar där
            det i regionen ges skydd åt skyddsbehövande. Sverige ska fortsättningsvis
            vara ett stöd till länder i utkanten av Europa i deras arbete
            med att bygga upp rättssäkra asylsystem. Genom detta arbete skapas
            säkra första asylländer där människor kan tas emot och få sin
            sak prövad.
          </note>
          <note>
            Det är också viktigt att fortsättningsvis ge FN:s flyktingkommissarie
            ekonomiskt stöd så att organisationen kan genomföra sitt mandat
            på ett effektivt sätt.
          </note>
          <note>
            Samtliga dessa tankar presenteras också av britterna, och dessa
            stöder jag.
          </note>
          <note>
            När det så gäller Erik Ullenhags direkta fråga om jag kommer
            att initiera en utredning om de brittiska tankarna är förenliga
            med Genèvekonventionen har jag inte för avsikt att tillsätta någon
            sådan utredning.
          </note>
          <note>
            Jag kan dock redan på det här stadiet konstatera att
          </note>
          <note>
            Genèvekonventionen i och för sig inte anger var en ansökan om
            skydd ska prövas.
          </note>
          <note>
            Avslutningsvis vill jag för tydlighetens skull säga att jag alltså
            inte ställer mig bakom tanken om att sända asylsökande som anlänt
            till Sverige till en skyddszon i ett annat land.
          </note>
          <note type="speaker">
            Anf. 125 ERIK ULLENHAG (fp):
          </note>
          <note>
            Herr talman! Låt mig inledningsvis tacka för statsrådets svar
            och även tacka för att statsrådet dyker upp i denna kammare trots
            denna sena vårkväll.
          </note>
          <note>
            Jag är rätt förskräckt över den debatt som förs i
          </note>
          <note>
            Europa på migrationsområdet. Ett av de tydligaste exemplen på
            hur man går i en riktning där syftet är att se till att asylsökande
            inte kommer till EU-området är det så kallade brittiska förslaget
            om att upprätta skyddszoner utanför EU-området.
          </note>
          <note>
            Det skulle vara intressant att höra om statsrådet delar min bedömning
            att syftet med det brittiska förslaget är att se till att asylsökande
            inte kommer till
          </note>
          <note>
            EU-länder utan tar sig någon annanstans. Ett sådant här förslag
            om att sända ut signalen att asylsökande kanske ska hamna i Albanien
            eller Turkiet påminner om ett agerande som en del länder ägnar
            sig åt, nämligen att ha så eländiga mottagningsvillkor som möjligt
            för asylsökande för att på det viset försöka skrämma de asylsökande
            någon annanstans.
          </note>
          <note>
            Jag tycker att det är bra att statsrådet är tydlig i den här
            kammaren i den här frågan. Det har statsrådet varit i dag. Han
            har varit det i tidigare diskussioner.
          </note>
          <note>
            Men jag skulle vilja fråga statsrådet i vilket sammanhang som
            han har varit lika tydlig i EU-kretsen.
          </note>
          <note>
            Enligt EU-nämndens samtalsuppteckningar den
          </note>
          <note>
            28 april då statsrådet besökte EU-nämnden sade statsrådet som
            en återrapport av vad som hade skett i denna fråga:
          </note>
          <note>
            "jag har för Sveriges del - och där känner jag starkt stöd av
            hela vår opinion och alla partier - sagt att vi är mot förslaget
            oavsett om det till äventyrs inte skulle strida mot Genèvekonventionen."
          </note>
          <note>
            Det är mycket bra. Men i vilket EU-sammanhang har statsrådet
            sagt detta?
          </note>
          <note>
            Detta var alltså en återrapport om vad som hade sagts i EU-sammanhang.
          </note>
          <note>
            Enligt de samtalsuppteckningar som jag har från ministerråd finns
            inte den här typen av mycket tydliga uttalanden från statsrådets
            sida. Och det bekymrar mig om statsrådet säger en sak i EU-nämnden,
            och en sak i riksdagens debatt och en helt annan sak i ministerrådet.
            Jag delar ju regeringens syn att det är viktigt med skydd i närområdet.
            Jag delar regeringens syn -
          </note>
          <note>
            där gör regeringen ett bra arbete - när det gäller att ge ökade
            medel till UNHCR. Jag delar regeringens syn om att det viktigaste
            på lång sikt är att undanröja orsakerna till att människor tvingas
            på flykt. Men det är ju inte i grunden det som det brittiska förslaget
            handlar om.
          </note>
          <note>
            I grunden har man en migrationspolitisk debatt i
          </note>
          <note>
            Storbritannien som faktiskt är ganska osympatisk på sina håll.
            Och min övertygelse - och jag är intresserad av att höra statsrådets
            syn på det - är att det brittiska förslaget på den här punkten
            handlar om att tillfredsställa en opinion som inte gillar att
            det kommer asylsökande till Storbritannien.
          </note>
          <note>
            Men min huvudfråga kvarstår: I vilket sammanhang har Jan O Karlsson
            varit lika tydlig i EU-kretsen som han är i denna kammare?
          </note>
          <note>
            Anf. 126 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Jag har varit det bland annat i lord
          </note>
          <note>
            Filkin s ämbetsrum i London. Men där fördes det inga protokoll.
            Men i den här öppna formen att återföra asylsökande ur England
            till dessa zoner har bara diskuterats vid det informella ministerrådet,
            RIF-
          </note>
          <note>
            rådet, i Veria nyligen. Där gjorde jag en ordentlig genomgång
            av vårt resonemang.
          </note>
          <note>
            Men jag ska erkänna - det har jag också försökt att åskådliggöra
            flera gånger i många pressuttalanden och i EU-nämnden - att det
            första som jag gjorde när jag fick höra talas om dessa resonemang
            var att ta kontakt med FN:s flyktingkommissarie. Jag fick nämligen
            en känsla av att man skulle kunna göra någonting som jag betraktar
            som oerhört angeläget, och det var att utnyttja den här situationen,
            där det ser ut som om Erik Ullenhags bedömning av de brittiska
            avsikterna är just den, och samtidigt sätta hård press på inte
            bara Storbritannien utan också andra stora
          </note>
          <note>
            EU-medlemmar att allvarligt ompröva sin utomordentligt njugga
            bidragspolitik till UNHCR. Den oerhört kortsynta flyktingpolitik
            som de flesta europeiska länder för genom att att slå dövörat
            till eller sluta ögonen inför är att de allra flesta flyktingar
            över huvud taget inte kommer till Europa. Vi ser dem aldrig, vi
            bryr oss inte om dem, och vi tar inte hand om dem.
          </note>
          <note>
            Vi ser dem sedan som offer för traffickers och flyktingsmugglare
            och annat fruktansvärt elände, och de är 15, 16 eller 17 miljoner.
            FN:s generalsekreterare har just gjort en väldigt intressant utredning
            om det.
          </note>
          <note>
            I min ursprungliga diskussion försökte jag, trots att jag visste
            vilket fruktansvärt medieomslag som har varit i England, dra över
            hela debatten till att omfatta just en uppmärksamhet kring alla
            de människor som aldrig kommer hit. Det är nämligen mindre än
            en tjugondel av dem som det gäller som vi över huvud taget stöter
            på i Europa.
          </note>
          <note>
            Över huvud taget är denna diskussion i England som i väldigt
            hög grad har initierats av medierna en alldeles felaktig beskrivning.
            England har inte alls haft den snabbaste ökningen av antalet asylsökande
            i
          </note>
          <note>
            Europa. Det är Österrike. Och förra året låg vi tvåa.
          </note>
          <note>
            Men jag har i Veria gjort det alldeles klart på den här punkten
            att det inte finns något stöd för den här tanken hos oss. Vi är
            emot den. Det går inte. Jag har också sagt att jag inte bryr mig
            om att ge mig in i, eftersom jag också har haft möten med nongovernmental
            organizations, diskussioner om huruvida detta till äventyrs skulle
            vara förenligt med Genèvekonventionen eller inte. Jag är emot
            förslaget.
          </note>
          <note>
            Mitt stora budskap till England har varit: Se till att ni får
            ordning på verkställigheten.
          </note>
          <note>
            Det är 10 % av ilagakraftvunna avvisningsbeslut som verkställs
            i England. Det är 17 % i Frankrike.
          </note>
          <note>
            Det är likadant över hela linjen därför att de inte har gjort
            den här delen av migrationsarbetet till en integrerad del av migrationen.
            Hos oss är det vanliga hederliga, höll jag på att säga, migrationstjänstemän
            som också arbetar med återsändandet. Det är därför som vi har
            70 % och de har 10 %. Det är det som skapar ett enormt problem.
            Sedan finns det andra problem i England som har att göra med att
            de inte har några personnummer och att det är lätt att försvinna
            i landet. Det skapar ett specifikt problem för engelsmännen som
            vi inte alls har på samma sätt.
          </note>
          <note>
            I mitt nästa inlägg ska jag göra en mer ordentlig redovisning
            av varför jag tror att förslaget inte har någon som helst överlevnadsförmåga
            i den form som det har skissats av engelsmännen.
          </note>
          <note type="speaker">
            Anf. 127 ERIK ULLENHAG (fp):
          </note>
          <note>
            Herr talman! Jag känner mig nog ganska trygg i statsrådets nuvarande
            avståndstagande från förslaget, och det blir ganska svårt att
            backa från den ståndpunkten senare efter ett antal tydliga inlägg
            i kammaren.
          </note>
          <note>
            Men om jag förstod statsrådet rätt - det var inte så oklart -
            hänvisades det till det informella ministerrådsmötet tidigare
            i vår och att det var då som statsrådet skulle ha tagit avstånd
            från detta förslag.
          </note>
          <note>
            Enligt den rapport som finns om förslaget från
          </note>
          <note>
            Regeringskansliet står det:
          </note>
          <note>
            Sverige höll med Storbritannien om att åtgärder måste vidtas
            med anledning av att en så stor andel asylsökande egentligen saknar
            asylskäl. Sverige ansåg det angeläget att förslaget vidareutvecklas
            i samarbete med UNHCR. Vidare framhöll Sverige vikten av att angripa
            grundproblemen genom stöd till ursprungsländerna men även nödvändigheten
            av att omforma transitländer till säkra första asylländer.
          </note>
          <note>
            Sverige pekade även på problemen med att avlägsnandebeslut verkställs
            i alltför låg utsträckning och att vi har ett gemensamt ansvar
            för att se till att det sker en förbättring på den punkten.
          </note>
          <note>
            Detta anses vara Sveriges linje.
          </note>
          <note>
            Till EU-nämnden rapporterade statsrådet från det här informella
            ministermötet. Och där säger statsrådet det som jag nyss citerade,
            nämligen:
          </note>
          <note>
            "Jag har för Sveriges del - och där känner jag starkt stöd av
            hela vår opinion och alla partier - sagt att vi är mot förslaget
            oavsett om det till äventyrs inte skulle strida mot Genèvekonventionen."
          </note>
          <note>
            Då är frågeställningen där det är intressant att få svar: Var
            det fel i EU-nämnden - att man inte hade tagit avstånd från förslaget?
            Har det diskuterats vid något annat tillfälle än vid det informella
            ministermöte som statsrådet rapporterade från i EU-nämnden?
          </note>
          <note>
            Träffar man EU-nämnden handlar det ju i första hand om vad som
            händer på ministerrådsmötet och vad man ska säga där eller vad
            man sagt tidigare och inte i första hand om vad som påstås ha
            sagts vid informella kontakter - speciellt inte när den punkt
            som Jan O Karlsson rapporterade från var just den punkt i rapporten
            som jag citerade.
          </note>
          <note>
            Det kan också vara så att det är fel på Regeringskansliets rapport.
            Någonstans är det fel. Antingen sade Jan O Karlsson fel inför
            EU-nämnden, eller också har den som skrivit rapporten fullständigt
            missat det som varit huvuddiskussionen i svensk debatt om det
            så kallade brittiska förslaget, nämligen att man ska skicka asylsökande
            till Albanien och Turkiet.
          </note>
          <note>
            Det vore intressant att höra om det hållits ytterligare något
            ministermöte av informell karaktär som det aldrig rapporterats
            om till EU-nämnden eller varifrån de uppgifter som Jan O Karlsson
            nu kom med härrör. Någonstans hänger det här inte ihop - på något
            sätt har det någonstans på vägen blivit fel.
          </note>
          <note>
            I sakfrågan vill jag inte polemisera. Vi är nu överens om att
            vi ska säga nej till skyddszoner. Vi är överens om ett ökat stöd
            till närområdet. Jag har i denna kammare gång på gång tagit upp
            problemet med att människor kanske inte alltid kommer på egen
            hand och söker asyl, utan man måste se till att ta emot fler människor
            som är kvotflyktingar. Regeringen och
          </note>
          <note>
            Sverige misslyckas varje år när det gäller att uppfylla de mål
            som riksdagen har satt upp för antalet kvotflyktingar. Men det
            är en annan diskussion.
          </note>
          <note>
            Kan Jan O Karlsson lugna mig och riksdagen och berätta när inför
            ministerrådet som han framfört det han påstår sig ha framfört
            inför EU-nämnden så vore jag mycket tacksam.
          </note>
          <note>
            Anf. 128 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Jag har lite svårt att riktigt följa med här. Jag
            redogjorde nyss för det resonemang som jag förde i Veria där det
            alltså inte fanns något förslag om att återsända folk. Men eftersom
            de tankegångarna var kända för mig har jag, som sagt, för Lord
            Filkin -
          </note>
          <note>
            som alltså är biträdande migrationsminister i Storbritannien
            - rent ut talat om att vi är mot förslaget.
          </note>
          <note>
            Jag har också citerat - vilket jag av något skäl inte ordagrant
            sade inför EU-nämnden men jag kan väl säga det nu - Sveriges statsminister
            för att ge eftertryck åt detta. Han har sagt att det är ett dumt
            förslag.
          </note>
          <note>
            Jag använde uttrycket a silly proposal. Av min vän
          </note>
          <note>
            Lord Filkins ansiktsuttryck föreföll meddelandet gå hem.
          </note>
          <note>
            Sedan var min analys vid mötet som syftade till att kommentera
            vad Blunkett sagt precis det jag sade.
          </note>
          <note>
            Dessutom hade denna analys upprättats i våra till kommissionen
            ingivna skriftliga kommentarer som kommissionen kommer att återge
            nästa gång vi diskuterar. Då hoppas vi att det ska finnas ett
            brittiskt förslag, så jag får kanske möjlighet att lugna Erik
          </note>
          <note>
            Ullenhag med att jag då explicit kommer att ta avstånd från förslaget
            - därest det då föreligger ett förslag. Att jag inte gjorde det
            då beror på att det inte fanns något förslag. Därför gjorde jag
            det i ett muntligt samtal. Jag har inte på något sätt - om det
            nu är det som är grunden för Erik Ullenhags oro - vilselett mina
            brittiska kolleger om var vi står i denna fråga.
          </note>
          <note>
            Det gäller inte bara återsändandet utan också zonerna där tankegången
            är mycket svag. Vilken lagstiftning ska tillämpas - nationell,
            det vill säga brittisk, lagstiftning eller EG-rätt eller värdlandets
            lagstiftning? Var ska de förläggas? Det har vi inte sett?
          </note>
          <note>
            Hur ska man kunna överklaga beslut? Kommer de att vara stängda,
            eller ska det vara ett slags transit process incentives? Det finns
            en rad saker i detta som vi ännu inte har preciserat men som vi,
            det kan jag försäkra, kommer att precisera därest vi får ett förslag
            att titta på. Det här är kanske de tre absolut viktigaste sakerna.
          </note>
          <note>
            Jag har, som sagt, gång på gång på gång i alla tänkbara och otänkbara
            medier upprepat mitt ställningstagande. Ändå återkommer frågan:
            Har Jan O
          </note>
          <note>
            Karlsson nu verkligen sagt det här? Ja, jag kan försäkra, Erik
            Ullenhag, att jag har sagt det. Jag tror inte på förslaget. Men
            jag har i samband med detta, möjligen en smula överoptimistiskt,
            försökt att utnyttja det här förhållandet till att tydliggöra
            någonting som jag tycker att inte bara engelsmännen utan också
            vår egen flyktingopinion ytterst allvarligt brister i, nämligen
            den fullständiga glömskan kring att de allra flesta flyktingar
            i dag finns i sådana här läger.
          </note>
          <note>
            Det finns 500 000 burundiska flyktingar i det utfattiga Tanzania.
            Det finns miljoner flyktingar i
          </note>
          <note>
            Bangladesh. Här får jag interpellationer om 17 bangladeshier
            i Sverige. Tre miljoner människor från Katschbihar är på väg till
            det gamla Västpakistan men som har fastnat i Östpakistan. Det
            finns till och med flyktingar från Sierra Leone i Bangladesh.
            De människorna får inte ett öre av Frälsningsarmén och icke ett
            ord i Clarté, för att återge Nils Ferlin. Samtidigt lägger vi
            lägger 80 miljarder på 900 000 asylsökande, alltså alla asylsökande
            i hela världen, vilket FN:s generalsekreterare nu har påpekat.
            Jag tillät mig alltså att också i det här sammanhanget - och det
            gör jag även här - tydliggöra att ska vi vara solidariska, måste
            vi också vara solidariska med de människor som vi inte ser och
            inte möter.
          </note>
          <note type="speaker">
            Anf. 129 ERIK ULLENHAG (fp):
          </note>
          <note>
            Herr talman! Jag delar statsrådets engagemang för de människor
            som vi inte ser och inte möter. Om statsrådet vill se till att
            regeringen nästa år bifaller
          </note>
          <note>
            Folkpartiets motioner om att öka antalet kvotflyktingar och Folkpartiets
            budgetförslag om att se till att uppnå enprocentsmålet för biståndet
            snabbare och öka stödet till UNHCR skulle det kunna bli ännu mer
            kraft bakom orden.
          </note>
          <note>
            Faktum kvarstår, för här står Jan O Karlsson och säger: Jag har
            i alla möjliga medier och i alla möjliga sammanhang tagit avstånd
            från detta förslag. Det är sant - i svenska medier. Men det viktigaste
            tillfället att ta avstånd från detta förslag var väl vid det enda
            tillfälle då det har diskuterats, på det informella ministermötet
            för rättsliga och inrikes frågor.
          </note>
          <note>
            Det hade väl i någon mening varit okej ifall Jan O
          </note>
          <note>
            Karlsson hade svängt och inte tagit avstånd då och i dag gör
            detta mycket tydliga ställningstagande. Det allvarliga i sammanhanget
            är att Jan O Karlsson efter att ha varit på det informella ministermötet
            rapporterar vad han sagt på det informella ministermötet inför
          </note>
          <note>
            EU-nämnden och säger att han mycket tydligt har tagit avstånd
            från det när han uppenbarligen inte enligt Regeringskansliets
            egen rapport har gjort det.
          </note>
          <note>
            Det kan vara fel i rapporten. Du kan ha sagt fel inför EU-nämnden.
            Men det är bekymmersamt när ett statsråd - om nu detta stämmer
            - gör en sak på ett ministerrådsmöte och informerar EU-nämnden
            om någonting annat. Statsråd har, vilket konstitutionsutskottet
            nyligen påpekat och inskärpt - ett oerhört viktigt ansvar i sin
            information till EU-nämnden inför frågor om hur man agerar i ministerrådet
            och i andra
          </note>
          <note>
            EU-sammanhang.
          </note>
          <note>
            Här har jag ännu inte fått ett lugnande svar. I sakfrågan har
            jag fått ett lugnande svar men jag har inte fått klart för mig
            vid vilket tillfälle som Jan O Karlsson har sagt det han påstår
            sig ha sagt inför EU-
          </note>
          <note>
            nämnden.
          </note>
          <note>
            Anf. 130 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Jag är en enkel man, och min förmåga att lugna min
            vän Erik Ullenhag misströstar jag om.
          </note>
          <note>
            Jag har alltså för min kollega Lord Filkin klart och tydligt
            talat om att vi är mot förslaget. Det framfördes visserligen inte
            i den föredragning som jag skulle kommentera varför det inte var
            så lätt att få in det i referatet. Det gick inte så lätt att tala
            om det därför att de sade inte att de skulle göra så som du kanske
            har fått ett intryck av. Men eftersom jag visste att det här ingick
            i tankegångarna har jag alltså talat om det, och det har jag också
            gjort direkt till engelsmännen eftersom vi har direkta kontakter.
          </note>
          <note>
            Dessutom har jag, som jag sagt, i samtal med min kollega fört
            fram vad som är ett citat av Sveriges statsminister, som anser
            att förslaget är a silly proposal. Jag tycker att det är ganska
            tydligt. Om detta inte kan sprida ett lugn i frågan står jag på
            den punkten handfallen och maktlös. Jag kan försäkra att jag när
            vi nu dessutom till kommissionen har fört fram detta i vår skriftliga
            kommentar, som kommer att föras till protokollet till mötet i
            Luxemburg den 5 och 6 - i den mån frågan över huvud taget diskuteras
            med tanke på de ganska sträva kommentarer som det här har fått
            i kommissionen - kommer att ha tillfälle att ytterligare klarlägga
            detta.
          </note>
          <note>
            Det är alltså känt för den brittiska regeringen vad den svenska
            regeringen tycker. Det är dessutom känt för dem att vi här har
            en mycket stark opinion bakom oss.
          </note>
          <note>
            Jag är naturligtvis beredd att göra ytterligare ansträngningar
            för att sprida ett visst lugn i sammanhanget. Jag tycker som sagt
            att jag har varit tydlig, och jag kan försäkra att jag har varit
            utomordentligt tydlig med mina vänner engelsmännen när det gäller
            detta.
          </note>
          <note>
            Men som jag sade anser jag också att det är oerhört viktigt inte
            att Sverige ökar sitt bidrag till
          </note>
          <note>
            UNHCR - vi är världens största bidragsgivare till
          </note>
          <note>
            UNHCR i förhållande till folkmängden - utan att få de stora länderna
            att göra det. För att vi verkligen ska kunna göra någonting i
            verkligheten är det viktigt att få dem att öka bidraget. Där har
            jag försökt förmå just engelsmännen att ta konsekvenserna av detta
            och stödja flyktingkommissarien. Och det har jag gjort i nära
            samråd med flyktingkommissarien.
          </note>
          <note>
            Överläggningen var härmed avslutad.
          </note>
          <note>
            25 § Svar på interpellation 2002/03:353 om arbetskraftsinvandring
          </note>
          <note>
            Anf. 131 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Lotta N Hedström har frågat statsrådet Hans Karlsson
            om han avser att se till att direktiven till den kommande utredningen
            om arbetskraftsinvandring betonar att regelverket för arbetskraftsinvandring
            inte bara ska tillfredsställa svenska utan också utvecklingsländernas
            intressen. Arbetet i regeringen är så fördelat att det är jag
            som ska svara på interpellationen.
          </note>
          <note>
            Mitt svar är att kommittédirektiven till den kommande utredningen
            om arbetskraftsinvandring kommer att omfatta frågan om hur utvecklingsländernas
            intressen kan tillgodoses.
          </note>
          <note>
            En viktig bakgrund till detta är regeringens proposition om Sveriges
            politik för global utveckling som överlämnades till riksdagen
            den 23 maj. Propositionen föreslår en sammanhållen svensk politik
            med det övergripande målet att bidra till en rättvis och hållbar
            global utveckling. Detta ska uppnås bland annat genom ökad samstämmighet
            mellan målen för den svenska politiken för global utveckling och
            politiken inom en rad olika politikområden, däribland migrationspolitiken.
            I ett avsnitt om migrationspolitiken föreslås att Sverige bör
            bidra till utformningen av en långsiktig EU-politik för reglerad
            arbetskraftsrörlighet, och särskilt lyfta fram utvecklingsländernas
            intressen i en sådan politik.
          </note>
          <note>
            Jag skulle vilja ge tre konkreta exempel på åtgärder som regeringen
            vill utveckla i detta syfte.
          </note>
          <note>
            För det första har värdet av de pengar migranter sänder till
            sina hemländer en avgörande betydelse i många utvecklingsländer.
            Lotta N Hedström hänvisar till Världsbankens rapport Global Development
            Finance 2003.
          </note>
          <note>
            Enligt rapporten har värdet av dessa hemsända pengar ökat från
            60 miljarder US-dollar 1998 till 80
          </note>
          <note>
            miljarder US-dollar 2002. I dag försvinner tyvärr en del av dessa
            resurser på vägen genom de höga avgifter bankerna tar ut för administration
            av penningförsändelser. Sverige ska verka för att hitta former
            för att dessa transaktionskostnader kan sänkas och för att stärka
            utvecklingseffekten av de pengar som migranter skickar till sina
            ursprungsländer.
          </note>
          <note>
            För det andra är en förutsättning för att migranterna ska kunna
            sända hem pengar att de ges lagliga möjligheter att studera, arbeta
            och utvecklas under sin utlandsvistelse. Många vill så småningom
            också återvända med nya kunskaper och erfarenheter till gagn för
            hemländernas utveckling. Sverige ska därför verka för att migranternas
            rättigheter tillgodoses så att de kan bidra till utvecklingen
            i sina hemländer. Detta kräver att vi arbetar mot diskriminering
            och främlingsfientlighet och mot ojämlika löne- och arbetsvillkor.
            De som invandrar till Sverige för att arbeta ska ha samma rättigheter
            och skyldigheter som andra på den svenska arbetsmarknaden. Vi
            ska slå vakt om arbetsrätten.
          </note>
          <note>
            För det tredje vill jag poängtera att vi kommer att vara vaksamma
            för att kunna undvika att utvecklingsländernas investeringar i
            utbildning inte går förlorade genom att en betydande del av deras
            medborgare permanent flyttar utomlands och klipper av banden med
            hemländerna. Både i den här frågan och mer generellt behöver vi
            veta mer om den ekonomiska betydelsen av migration och hur den
            kan bidra till en positiv ekonomisk utveckling både för ursprungsoch
            värdländerna. Sverige bör vara pådrivande i insamlandet av kunskap
            och bidra med erfarenheter.
          </note>
          <note>
            Jag vill i sammanhanget även lyfta fram att den kommande utredningen
            om arbetskraftsinvandring ska arbeta mot bakgrund av de gemensamma
            framsteg som uppnåtts inom EU. För en vecka sedan antogs rådsslutsatser
            om migration och utveckling av rådet för allmänna frågor och yttre
            förbindelser.
          </note>
          <note>
            Rådsslutsatserna bygger på kommissionens meddelande från december
            2002 om att integrera migrationsfrågor i EU:s förbindelser med
            tredjeland.
          </note>
          <note>
            Kommissionen inbjuds i rådsslutsatserna att före slutet av 2004
            vidareutveckla förslag i meddelandet om att öka utvecklingseffekterna
            av migranternas hemsända medel, att underlätta migranternas egna
            ansträngningar att bidra till sina hemländers utveckling, samt
            att underlätta för arbetskraftens rörlighet och samtidigt undvika
            förlust av humankapital i utvecklingsländerna. Sverige har varit
            drivande i detta arbete och utgångspunkten har varit det integrerade
            synsätt vi sedan länge anlagt på frågor om migration och utveckling.
          </note>
          <note>
            Arbetet i rådet kommer att fortsätta. Kommissionen lämnar snart
            ett meddelande om sambanden mellan invandring, integration och
            arbetsmarknad som även tar upp relationen mellan EU och utvandringsländerna.
            Det är viktigt att det fortsatta arbetet med dessa frågor sker
            på ett långsiktigt hållbart och integrerat sätt som är till gagn
            både för utvecklingsländerna och för EU:s medlemsländer.
          </note>
          <note type="speaker">
            Anf. 132 LOTTA N HEDSTRÖM (mp):
          </note>
          <note>
            Herr talman! Tack statsrådet för ett som jag tycker välvilligt
            svar.
          </note>
          <note>
            Jag är naturligtvis inte nöjd, och det är väl därför man går
            upp i en sådan här debatt. Uppenbarligen har den svenska regeringen
            svängt i fråga om arbetskraftsinvandring, åtminstone i ord, från
            ett kompakt nej under många år till en mycket avvaktande hållning
            under valrörelsen och fram till den dag när statsrådet och jag
            började diskutera den proposition för global utveckling som nu
            ligger på riksdagens bord.
          </note>
          <note>
            Vid ett tillfälle kommenterade jag den kombination av arbetsuppgifter
            som ministern har med sina å ena sidan migrationspolitiska ansvarsområden
            och å andra sidan de biståndsinriktade. Detta var unikt sade statsrådet,
            och det hade föranlett reflexioner om att global utveckling hör
            ihop med att människor rör sig, och att det kan finnas fördelar
            med det. Arbetskraftsinvandring med andra ord, undrade jag, men
            ministerns svar var då ett nej.
          </note>
          <note>
            Vi har dock sett en omsvängning, och jag menar att framför allt
            just i ljuset av den sammanhållna, koherenta, politik som globalpropositionen
            avser att skapa finns det all anledning att fundera på hur global
            utveckling kan kombineras med en generös flyktingpolitik, en aktiv
            antidiskrimineringspolitik här hemma och en offensiv arbetsmarknadspolitik.
          </note>
          <note>
            Synsättet att de människor som kommer hit är en resurs och inte
            så mycket en belastning är i dag tack och lov mer vanligt. I den
            föregående interpellationsdebatten hörde jag visserligen ministern
            betona hur många miljarder detta kostade väst, men låt oss lämna
            det åt sidan. I stället kan vi konstatera att det övervägande
            synsättet i svensk debatt i dag är att de människor som kommer
            hit kan avhjälpa både resursbrister på arbetsmarknaden och en
            åldersmässigt skev befolkningspyramid.
          </note>
          <note>
            Jag skulle vilja ha ett mer preciserat svar och undrar därför:
            Hur kan en ökad arbetskraftsinvandring, som vi hoppas få se, skapa
            fördelar i de länder som folk kommer ifrån och för de immigranter
            och den arbetskraft som kommer hit?
          </note>
          <note>
            Ministerns svar är tredelat. Det handlar om att underlätta sändandet
            av pengar genom att titta på formerna för det. Det är bra. Det
            handlar också och framför allt - och det är kärnpunkten - om regelverket.
            Frågan är helt enkelt hur man får uppehållstillstånd, arbetstillstånd
            och visering.
          </note>
          <note>
            Det finns i dag ingen möjlighet för människor som kommer hit
            från länder utanför EU att få ett tidsbegränsat arbetstillstånd,
            eller om man redan är i
          </note>
          <note>
            Sverige som flykting att kunna ansöka om permanent uppehållstillstånd.
            Det är därför människor som varit här länge kastas ut, trots att
            de kanske har ett yrke som skulle kunna kategoriseras som bristyrke.
          </note>
          <note>
            Slutligen berör ministern frågan om brain drain och hur det påverkar
            utvecklingsländerna. Jag tycker att svaret på den punkten var
            väldigt svagt, nämligen att man vill titta på mekanismerna och
            forska kring detta.
          </note>
          <note>
            Jag ber alltså om lite preciseringar.
          </note>
          <note type="speaker">
            Anf. 133 STEN TOLGFORS (m):
          </note>
          <note>
            Herr talman! Det här är ett område där regeringen har fullt sjå
            med att förklara sig. Man har under lång tid motarbetat en kraftfull
            utredning om reglerna för arbetskraftsinvandring.
          </note>
          <note>
            Det är alldeles uppenbart att statsministern hade fel när han
            tidigare i år sade att om vi öppnar för arbetskraftsinvandring
            så permanentar vi massarbetslösheten i storstädernas förorter.
            Alla vet att i en ekonomi i tillväxt är antalet jobb inte konstant,
            och det finns heller inte ett visst givet antal invandrarjobb
            att dela på.
          </note>
          <note>
            Regeringen har sedan ägnat sig åt att bortförklara sitt nederlag
            i riksdagen då man förlorade omröstningen, inte bara med en röst
            - som vi hade kunnat förutse - utan med tre röster. Riksdagen
            gav då regeringen i uppdrag att tillsätta en utredning. Bortförklaringarna
            går ut på att det ibland rör sig om skenförslag för att borgarna
            vill förändra arbetsrätten, ibland om att borgarna tillsammans
            med Miljöpartiet egentligen vill försvaga asylrätten, trots att
            vi genom våra skrivningar i den reservation som vann majoritetens
            gillande i kammaren tydligt tog ställning i dessa frågor.
          </note>
          <note>
            Regeringen har nu svängt, precis som Lotta N
          </note>
          <note>
            Hedström talade om. Man säger att man öppnar för att personer
            med bristyrken ska få stanna. Samtidigt ser vi dagligen i TV-reportage
            hur Sverige avvisar läkare, sköterskor och yrkesarbetande - människor
            som har jobb - med resultatet att vårdköer förlängs och livsdrömmar
            krossas. Det är för oss oerhört konstigt.
          </note>
          <note>
            Det håller inte att - som regeringen har gjort upprepade gånger
            - säga att de invandrare som står utanför arbetsmarknaden först
            ska få arbete och att man sedan kan diskutera regler för vidgad
            arbetskraftsinvandring. Regeringen körde med detta också under
            hela valrörelsen. Vi vet att utbud och efterfrågan inte matchar
            varandra på arbetsmarknaden. Sverige har i dag både arbetslöshet
            och arbetskraftsbrist samtidigt.
          </note>
          <note>
            Det blir intressant när regeringen talar om dessa frågor i tredjelandsperspektiv.
            Det finns ingen motsättning här. Ett vidgat regelverk för arbetskraftsinvandring
            är bra för oss. Vi behöver fler som jobbar och som jobbar mer
            för att vi ska kunna bevara och utveckla välfärden i Sverige.
            Det finns också allvarliga demografiska aspekter som vi måste
            ta itu med.
          </note>
          <note>
            En ökad arbetskraftsinvandring är också bra för andra länder,
            det visar siffrorna på hur stora summor pengar som årligen sänds
            till hemländerna. Detta är viktigt för dessa länders utveckling.
          </note>
          <note>
            Men det handlar också om att människor ska kunna utveckla sin
            egen kunskap, om att man ska kunna bygga nätverk för att utveckla
            ekonomin, om att kunna ta del av utbildning och om att kunna förverkliga
            livsdrömmar. Vi vet att intresset finns. Men - och det är här
            som jag tycker att regeringen hamnar snett -
          </note>
          <note>
            om man vill återvända eller inte är i grunden en fråga som den
            enskilde själv måste avgöra. Det är också upp till hemländerna
            att skapa bra livsvillkor.
          </note>
          <note>
            Jag invänder alltså mot resonemanget om brain drain som statsrådet
            för i dagens interpellationssvar.
          </note>
          <note>
            Jag vill också begära preciseringar av vad statsrådet menar med
            att man vill stärka utvecklingseffekten av de pengar som migranter
            skickar hem.
          </note>
          <note>
            Det är vidare en fråga om att övertyga länder -
          </note>
          <note>
            kanske diktaturer och ofria ekonomier - om att man ska locka
            medborgare att komma tillbaka såsom till exempel Taiwan gjorde
            under sin kraftfulla utveckling. Man ska inte pocka på att de
            ska komma tillbaka. Och den svenska regeringen ska inte vara förmyndare
            för andra människor.
          </note>
          <note>
            I vår historia har svenskar vid flera tillfällen utvandrat för
            att bygga sig en framtid. En ökad migration och en ökad rörlighet
            är en naturlig del i en globaliserad ekonomi. Människor har rätt
            att fatta sina egna beslut.
          </note>
          <note>
            Statsrådet för ett resonemang om att man ska hindra att utvecklingsländernas
            investeringar och utbildningar inte ska gå förlorade. Det är en
            fråga som är upp till dessa länder själva att hantera på ett bra
            sätt, så att människor väljer att bygga sig en framtid där.
          </note>
          <note>
            Anf. 134 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Det skulle vara underhållande att höra ett meningsutbyte
            mellan de båda interpellanterna när det gäller den sista frågan.
            Men det får man väl ta vid något annat tillfälle.
          </note>
          <note>
            Ett av de stora problemen med remittances är att dessa surt förvärvade
            slantar i väldigt hög grad går förlorade på vägen mellan de länder
            där man arbetar och de länder som ska ta emot dem. Enligt Världsbankens
            beräkningar försvinner 12 av 80 miljarder i ett dåligt fungerande
            kreditmarknadssystem.
          </note>
          <note>
            När vi upprättade länderstrategin för Somalia remitterade vi
            den till den somaliska föreningen Stockholm för att få deras synpunkter
            på vår länderstrategi och biståndet till Somalia. En av de absolut
            viktigaste synpunkter som man då förde fram var att vårt bistånd
            borde syfta till att bygga upp ett fungerande kreditsystem eftersom
            så fruktansvärt mycket pengar går förlorade på vägen. Transaktionskostnaderna
            är enormt höga.
          </note>
          <note>
            Det är denna, måhända inte alltför visionära, men praktiska synpunkt
            som vi har fört in i vår biståndsproposition för att kunna göra
            någonting som verkligen resulterar i en positiv utveckling också
            i de länder som dessa människor har kommit ifrån.
          </note>
          <note>
            Jag nämnde kostnaderna för flyktingmottagningen. För de 900 000
            asylsökande i världen lägger länderna ned 80 miljarder kronor.
            Men för de 17 miljoner människor som inte söker asyl finns det
            bara en tiondel till förfogande, fast de är 20 gånger så många.
          </note>
          <note>
            Det var detta som var min synpunkt.
          </note>
          <note>
            Ska vi komma till rätta med detta, med människohandel och människosmuggling
            och med de fruktansvärda tragedier som sker i världen måste vi
            försöka att utjämna dessa kostnader. Det var den enkla synpunkten.
          </note>
          <note>
            Det är klart att de dramatiska politiska drabbningar som har
            karakteriserat den svenska politiska scenen får den internationella
            debatten att helt blekna bort. Men utan att vilja fly bort från
            de frågeställningar som den här diskussionen innehåller vill jag
            bara påpeka att Förenta nationerna håller i ett nära samarbete
            med Sverige på att aktualisera ett ökat arbete.
          </note>
          <note>
            FN:s generalsekreterare Kofi Annan överväger att ta ett mer omfattande
            initiativ. Av någon anledning anser han att kontakterna med Sverige
            och dess regering har varit särskilt värdefulla - jag får återkomma
            till den debatten lite senare. Där finns alltså inte samma känsla
            av handlingsförlamning.
          </note>
          <note>
            Sedan vill jag tydligt markera att vi på en punkt har olika uppfattning
            och där jag har en annan uppfattning än båda interpellanterna.
            Jag tror att det är väldigt viktigt att vi värnar asylrätten i
            processen med arbetskraftsinvandringen. Om man för de människor
            som söker asyl dessutom har ett bristyrke ska tillämpa en annan
            asylrätt, oavsett graden av förföljelse, än för dem som inte har
            det, då reagerar jag, mitt parti och den regering som jag företräder
            med ett nej. För oss är asylrätten något som absolut ska försvaras.
            De människor som behöver skydd ska få det för att de behöver skydd.
          </note>
          <note>
            Sedan har vi dessutom framför oss en demografisk utveckling -
            som också Sten Tolgfors och Lotta
          </note>
          <note>
            Hedström talade om - som vi ska ta ställning till.
          </note>
          <note>
            Men det är en annan sak. Att blanda ihop dessa frågor kan göra
            att vår möjlighet till ett ordnat och värdigt flyktingmottagande
            allvarligt äventyras.
          </note>
          <note type="speaker">
            Anf. 135 LOTTA N HEDSTRÖM (mp):
          </note>
          <note>
            Herr talman! Jag måste säga att det som var konkret och löftesrikt
            i statsrådet svar var att man skulle titta på hur de höga avgifterna
            så att säga förtar återsändandet av medel. Det var inte det som
            vi behövde debattera.
          </note>
          <note>
            Precis som Sten Tolgfors hade också jag markerat att den mycket
            oprecisa formuleringen om att man vill hitta former för att stärka
            utvecklingseffekterna är så abstrakt att man tar sig för pannan.
            Det är här som man i en sann globalistisk anda skulle vilja veta
            vilka utvecklingseffekter som kan förstärkas och på vilket sätt.
          </note>
          <note>
            Låt oss konstatera att arbetskraftsinvandring är någonting som
            kommer. Det är helt enkelt bara att kapitulera och hitta de bästa
            och mest optimala formerna för detta, former som Sverige har nytta
            av och som de som kommer hit och deras hemländer har glädje av.
            Vi måste helt enkelt bana väg för det. Vår förhoppning är att
            denna utredning ska lägga en bra grund för detta.
          </note>
          <note>
            Jag vill också bemöta det här med att asylrätt ska vara någonting
            för sig och arbetskraftsinvandring någonting för sig. Nej, det
            tycker inte jag. Tvärtom ska man under den tid som man väntar
            på att få sin asylrätt tillgodosedd ha självklara möjligheter
            att leva ett meningsfullt liv, att vara till nytta och förverkliga
            sin egen potential. Man ska inte vara bara ett skyddsbehövande
            offer.
          </note>
          <note>
            Det finns självklart en gråzon under en övergångsperiod som också
            måste vara föremål för medveten utredning och reglering på ett
            sätt som gagnar alla parter.
          </note>
          <note>
            Slutligen vill jag lyfta fram en annan aspekt, en väldigt specifik
            fråga som jag önskar att ministern belyser. Det gäller systemet
            för och möjligheterna till validering. Vad gör regeringen för
            att man ska kunna jämföra människors kompetenser över jordklotet?
          </note>
          <note>
            Om en person är veterinär från Nepal, som en god vän till mig
            var, hur kan hans utbildning här i Sverige valideras och få en
            giltighet? Det här är ett mycket angeläget arbete, en nyckel i
            den här processen. Jag skulle önska en kort redogörelse för hur
            regeringen arbetar med just den aspekten.
          </note>
          <note type="speaker">
            Anf. 136 STEN TOLGFORS (m):
          </note>
          <note>
            Herr talman! Låt mig börja med att konstatera att både riksdagens
            majoritet och numera även regeringen har gett statsministern fel
            i hans i mina ögon tämligen populistiska uttalande med hot om
            massarbetslöshet och liknande om man skulle modernisera regelverket
            för arbetskraftsinvandring. Tvärtom är det ju i dag vi har en
            massarbetslöshet bland invandrare i
          </note>
          <note>
            Sverige. Det är inte ett resultat av ett Sverige som är öppet
            i det här hänseendet utan tvärtom ett resultat dels av ett Sverige
            som är slutet just vad gäller arbetskraftsmigration, dels av regeringens
            misslyckade integrationspolitik.
          </note>
          <note>
            Låt mig genast markera mot det statsrådet säger om att han har
            en annan uppfattning än den riksdagsmajoritet som här vann i frågan
            om att värna asylrätten när det gäller att ta fram ett regelverk
            för arbetskraftsinvandring. Om det var detta som var hans invändning
            kunde han ha sett till att partibröderna röstade för reservationen.
            Där markerades mycket tydligt i skrift, oavsett vad Lotta Nilsson
            Hedström nu sade, att det regelverk som ska tas fram inte får
            urholka asylrätten.
          </note>
          <note>
            Låt mig sedan konstatera, herr talman, att statsrådet inte svarade
            på någon av de frågor eller invändningar som jag här framförde.
            Det är naturligtvis bra att få ned transaktionskostnader för internationella
            kapitalrörelser. Det är naturligtvis bra att få fungerande kreditsystem.
            Men det är en helt annan sak än att den svenska regeringen vill
            vara med och styra vad privat kapital och privata pengar används
            till. Det är med förlov sagt inte upp till Jan O Karlsson att
            styra utvecklingseffekten av vad privata pengar används till.
            De kan mycket väl gå till att stödja familjer på hemmaplan, och
            det är väl utmärkt så.
          </note>
          <note>
            Låt mig också ta upp att Jan O Karlsson inte alls kommenterade
            det jag sade om att det är upp till oss att uppmuntra länder att
            ha så bra livsmiljö och livsförutsättningar att människor vill
            återvända hem. Jag kan se många skäl till att människor inte vill
            återvända till diktaturer. Då ska vi inte lägga hinder för deras
            rörlighet eller styra dem, utan då ska vi snarare uppmuntra mänskliga
            rättigheter och demokrati i deras hemländer. Den aspekten berörde
            Jan O Karlsson inte heller.
          </note>
          <note>
            Anf. 137 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Det var väldigt bra att vi nu fick detta klarlagt.
            Ibland har det både Miljöpartiets och från Moderaternas sida med
            förlov sagt funnits en oklarhet när det gäller gränsdragningen
            mellan asylrätten och arbetskraftsinvandringen. Jag är tacksam
            för att Sten Tolgfors på den punkten vägledde mig och klarlade
            detta. Då har ytterligare en skiljaktighet i våra diskussioner
            avlägsnats, och det är jag tacksam för.
          </note>
          <note>
            När det sedan gäller detta om vår öppenhet och slutenhet tycker
            jag med förlov sagt att retoriken nu lite grann har tagit befälet
            - jag vet av egen bitter erfarenhet att det är frestande. Sverige
            är medlem av världens största arbetsmarknad. Om en tid kommer
            vi att utvidga denna arbetsmarknad med över 100 miljoner människor,
            och jag tror att vi kommer att göra det på ett utomordentligt
            bra sätt. Att beskriva Sverige som ett slutet land i arbetsmarknadspolitiskt
            avseende tycker jag därför är att ge en ofullständig beskrivning.
          </note>
          <note>
            Jag tycker inte att vårt Europa är något slutet samhälle utan
            ett öppet samhälle med fri rörlighet för människor, kapital, idéer
            och varor. Det ska det också fortsätta att vara, och vi ska också
            fortsätta att utveckla arbetskraftsinvandringen både i Europa
            och här.
          </note>
          <note>
            Jag passar nu på, även om jag riskerar att inte hinna gå in på
            några av de frågor som Lotta Nilsson
          </note>
          <note>
            Hedström och Sten Tolgfors har tagit upp, att få säga en sak
            som ligger mig mycket varmt om hjärtat:
          </note>
          <note>
            Inom ett antal år, som vi nu inte känner, kommer den demografiska
            situationen att nödvändiggöra en mycket kraftig arbetskraftsinvandring
            i hela Europa.
          </note>
          <note>
            Andra länder - Italien, Spanien och så vidare - är på grund av
            en bristfällig familjepolitik i en sämre situation än vi, men
            det gäller även oss. Jag kommer, om omständigheterna så medger,
            att tillsammans med kommissarien för dessa frågor Antonio Vitorino
            under hösten ta ett initiativ för att vi nu ska samarbeta också
            om migrationsfrågorna och inte bara om asylrätten.
          </note>
          <note>
            Jag kommer också att tillsammans med Förenta nationerna försöka
            utveckla de här tankarna. Här tror jag att vi på ett verksamt
            sätt - som den ursprungliga interpellationen faktiskt aktualiserar
            och där vi har en grundläggande värdegemenskap - kan se till att
            det internationella konventionsskydd som finns för de politiska
            flyktingarna, alltså de asylsökande, också ska skapas för de människor
            som rör sig över världen för att förbättra sitt eget välstånd
            och därmed världens samlade välstånd, alltså som Karl-Oskar och
            Kristina i Vilhelm Mobergs roman.
          </note>
          <note>
            Det ska bli mycket intressant att pröva båda de här initiativen
            för att se om vi kan få ett ökat internationellt samarbete där
            vi inte slåss om den arbetskraft som i dag våra partner i EU gör
            sitt yttersta för att utestänga. Här är vi faktiskt det land som
            jag hävdar har den humanaste och bästa politiken av alla.
          </note>
          <note>
            Vi ska också se till att ta efter det mönster som gäller för
            en vanlig forskare i världen i dag. En sådan är en migrant labourer
            och uppfattar det som fullständigt naturligt att vederbörandes
            sociala rättigheter är tillgodosedda när man rör sig mellan Sydafrika,
          </note>
          <note>
            Palo Alto och Norrköping - ja, det blir väl Linköping.
          </note>
          <note>
            Att vi ska ha samma villkor för alla människor som rör sig är
            ju den bild som båda mina meddebattörer tecknar.
          </note>
          <note>
            Se där två av de initiativ som jag skulle vilja ta för att ge
            också det initiativ som riksdagens majoritet nu har tagit en internationell
            inramning både på det europeiska och på det globala planet! Jag
            är liksom mina meddebattörer övertygad om att en ökad och mer
            ordnad migration i världen med hänsynstagande till människors
            sociala rättigheter är till gagn för hela mänskligheten och också
            för Sverige.
          </note>
          <note type="speaker">
            Anf. 138 LOTTA N HEDSTRÖM (mp):
          </note>
          <note>
            Herr talman! Se där, vi närmar oss kanske någon form av vision
            av en värld där vi kan flytta oss fritt och arbeta fritt, inte
            av tvång utan av fri rörlighet. Det tror jag är vad vi måste åstadkomma
            steg för steg. Till det hör det ministern tar upp om forskare
            och även studenter och spetskompetenser som flyttar dit där arbetsuppgifterna
            finns.
          </note>
          <note>
            Till det hör dock också till exempel de människor som kommer
            hit och plockar bär, som inte har det så roligt och inte bemöts
            på bästa sätt. Här är jag bekymrad och vill i detta sammanhang
            återigen resa frågan - den har besvarats här i kammaren i höstas
            av bland andra utrikesministern, men jag skulle nu vilja få ett
            nöjaktigt svar - varför den svenska regeringen inte avser att
            underteckna och ratificera den migrantkonvention som just handlar
            om att tillförsäkra dessa de fattigaste, de som inte får ett ord
            vare sig i Clarté eller på något annat ställe, ett grundläggande
            skydd.
          </note>
          <note>
            I diskussionen om arbetskraftsinvandring, som den har förts tidigare,
            har huvudargumentet från regeringens sida varit just att det skulle
            bli ett B-lag och att dessa människor inte skulle tillförsäkras
            fackliga rättigheter. Jag och Miljöpartiet menar att det absolut
            inte finns någon logiskt tvingande nödvändighet som säger att
            en arbetskraftsinvandring skulle skapa ett B-
          </note>
          <note>
            lag. Det är ju upp till den här riksdagen att lägga grunden för
            de reglerna.
          </note>
          <note>
            Inom parentes sagt gäller på samma sätt, och nu vänder jag mig
            även till Sten Tolgfors, att detta inte heller måste urholka asylrätten
            per se. Man kan hitta former och regler som gör att asylrätten
            är intakt och att de fackliga och sociala rättigheterna är intakta.
          </note>
          <note>
            Det här är ett golv som läggs just i den migrantkonvention som
            Sverige hittills har avböjt att ratificera - varför?
          </note>
          <note>
            Anf. 139 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Nu fick vi ordning också på detta med asylrätten.
            Det här var ju en riktigt bra diskussion. Det var synd att det
            var fler här i kammaren som avlyssnade den. Vi får väl upprepa
            den så gott vi kan för alla dem som redan har börjat vårkvällens
            festande, herr talman.
          </note>
          <note>
            Till sist vill jag ta upp en annan liten vision; jag höll nästan
            på att säga en förfluten vision.
          </note>
          <note>
            Jag skulle en gång hålla ett föredrag om August
          </note>
          <note>
            Strindberg - detta var i den lilla staden Luxemburg -
          </note>
          <note>
            och fick då lite material av Björn Meidal, vår främste
          </note>
          <note>
            Strindbergsforskare. I detta material framgick det att
          </note>
          <note>
            Strindberg vistades mer än halva sitt yrkesverksamma liv i olika
            länder runtomkring i Europa - och det var alltså ett Europa med
            gränser, kontroller och alltihop
          </note>
          <note>
            - men han ägde aldrig ett pass. Han behövde inte det.
          </note>
          <note>
            Det slår mig ibland när vi diskuterar de här frågorna att vi
            faktiskt en gång har levt i en värld som inte var så förfärligt
            olik vår i vissa andra avseenden.
          </note>
          <note>
            Vi hade redan fått många av våra moderna kommunikationer. En
            man som August Strindberg betraktade det då som en fullständig
            självklarhet att han kunde röra sig fritt över världen utan pass.
            Han brydde sig inte ens om att skaffa ett, inte på grund av tankspriddhet
            utan därför att han inte behövde.
          </note>
          <note>
            Det kanske är ett sidospår, men det har alltid inspirerat mig
            att fundera på hur vi ska gå vidare på det sättet.
          </note>
          <note>
            När det gäller konventionen har jag nog den uppfattningen att
            vi i det här fallet måste låta det bästa så till vida bli det
            godas fiende att vi gör en bättre konvention. Där har jag faktiskt
            också stöd av FN:s generalsekreterare. Vi ska försöka göra någonting
            bättre än den som redan finns. Jag vidhåller nog Anna
          </note>
          <note>
            Lindhs invändningar. Men det är möjligt att vi kan komma igen
            och göra någonting bättre.
          </note>
          <note>
            Överläggningen var härmed avslutad.
          </note>
          <note>
            26 § Svar på interpellationerna 2002/03:372
          </note>
          <note>
            och 409 om de ensamkommande barnens trygghet
          </note>
          <note>
            Anf. 140 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Sven Brus har frågat mig vilket mitt alternativ
            är till Socialstyrelsens och Migrationsverkets förslag till åtgärder
            för att trygga de ensamkommande barnens skydd och omvårdnad, och
            Anne-
          </note>
          <note>
            Marie Ekström har frågat mig vad jag avser att vidta för åtgärder
            för att ge de ensamkommande flyktingbarnen en trygg och säker
            omvårdnad så att Sverige lever upp till barnkonventionen.
          </note>
          <note>
            Jag har valt att besvara interpellationerna i ett sammanhang.
          </note>
          <note>
            Inledningsvis vill jag understryka att ett förbättrat mottagande
            av ensamkommande asylsökande barn är en högt prioriterad fråga
            inom migrationspolitiken.
          </note>
          <note>
            Som migrationsminister har jag ägnat mycket kraft åt denna fråga
            och kommer att fortsätta dessa ansträngningar. Jag kommer därför
            att i mitt svar peka på de åtgärder som hittills vidtagits och
            hur den fortsatta reformprocessen ser ut. Min grundläggande inställning
            är att varje enskilt barn ska ha rätt till skydd och omvårdnad,
            oavsett om det är ett asylsökande barn eller ett barn som är bosatt
            i landet. Det handlar om en likabehandlingsprincip som också återfinns
            i FN:s konvention om barnets rättigheter.
          </note>
          <note>
            Låt mig klargöra hur ansvarsfördelningen mellan myndigheterna
            ser ut i dag när det gäller mottagandet av ensamkommande barn
            som söker asyl.
          </note>
          <note>
            Migrationsverket har enligt lagen (1994:137) om mottagande av
            asylsökande med flera ett huvudansvar för mottagandet av asylsökande.
            Av detta ansvar följer bland annat att ordna lämpligt boende.
          </note>
          <note>
            Migrationsverket har enligt utlänningslagen
          </note>
          <note>
            (1989:529) ansvar för att utreda barns asylskäl. De sociala myndigheterna
            har enligt socialtjänstlagen
          </note>
          <note>
            (2001:453) det yttersta ansvaret för att de som vistas i kommunen
            får det stöd och den hjälp de behöver, med ett särskilt ansvar
            för barn och unga.
          </note>
          <note>
            Socialstyrelsen och Migrationsverket fick förra året i uppdrag
            att komma med förslag för att förbättra mottagandet av ensamkommande
            asylsökande barn och ungdomar. Den rapport som Socialstyrelsen
            och
          </note>
          <note>
            Migrationsverket presenterade har varit utgångspunkten för mitt
            arbete under det senaste året. Flera åtgärder har vidtagits med
            anledning av rapporten.
          </note>
          <note>
            Kvaliteten på Migrationsverkets barn- och ungdomsenheter har
            förbättrats genom att personaltätheten har ökat och barngrupperna
            har minskat. Särskilda barnhandläggare har utbildats, och ytterligare
            utbildningsinsatser pågår i syfte att utveckla samtalsmetodiken
            när asylutredningar av barn görs. Regeringen har tagit initiativ
            till att förkorta handläggningstiden för utredning av ett ensamkommande
            barns skäl för uppehållstillstånd. Ett beslut i ärendet ska fattas
            inom tre månader.
          </note>
          <note>
            En del av de förändringar som föreslogs av Socialstyrelsen och
            Migrationsverket kräver lagändringar och riksdagens godkännande.
            Ett förslag är att inrätta en särskild företrädare för ensamkommande
            barn som bland annat ska ha rätt att besluta om var barnet ska
            bo. Den frågan behandlas inom ramen för Justitiedepartementets
            utredning om förmyndare, gode män och förvaltare. Resultatet av
            utredningens arbete i denna del kommer att föreligga senast vid
            halvårsskiftet i år.
          </note>
          <note>
            En annan fråga som behöver tydliggöras i lagstiftningen rör möjligheten
            att lyfta över ansvaret för boendet från Migrationsverket. Min
            uppfattning är att
          </note>
          <note>
            Migrationsverket inte bör ansvara både för utredningen av ett
            ensamkommande barns asylskäl och för att ordna boendet och omsorgen.
            Detta bereds för närvarande inom Regeringskansliet. Frågan om
            samtliga kommuner eller särskilt utvalda kommuner ska ansvara
            för utredningen av ett asylsökande barns behov av skydd och omsorg
            enligt socialtjänstlagen ingår i detta arbete.
          </note>
          <note>
            I syfte att ge socialtjänsten tillräckliga resurser för sociala
            utredningar, placeringar och uppföljningar av de ensamkommande
            asylsökande barnen har regeringen i årets tilläggsbudget föreslagit
            att Migrationsverket ska kunna ersätta kommunerna för detta.
          </note>
          <note>
            Regeringen avser att efter samråd med Svenska
          </note>
          <note>
            Kommunförbundet och Landstingsförbundet pröva och fastställa
            den statliga ersättningen till kommunerna avseende ensamkommande
            barn.
          </note>
          <note>
            Herr talman! För att kunna ge barnen skydd, trygghet och värme
            är det min förhoppning att samarbetet med frivilligorganisationerna
            ska utvecklas. Jag tror nämligen att det finns en potential hos
            flera frivilligorganisationer att bli mer delaktiga i mottagandet
            av ensamkommande barn. Därmed inte sagt att myndigheterna inte
            ska ta sitt ansvar, utan frivilligorganisationernas roll kan bli
            ett värdefullt komplement till myndigheternas insatser, inte minst
            för barnen.
          </note>
          <note type="speaker">
            Anf. 141 SVEN BRUS (kd):
          </note>
          <note>
            Herr talman! Jag tackar statsrådet för svaret. Utgångspunkten
            för den här interpellationen är den rapport som Socialstyrelsen
            och Migrationsverket står bakom när det gäller mottagandet av
            ensamkommande barn.
          </note>
          <note>
            Låt mig först få säga att bara det faktum att ensamma barn, barn
            utan sina föräldrar, är på flykt i vår värld är ett uppskakande
            faktum. De här barnen är många. Bara ett barn som berövas sin
            elementära rätt till trygghet, skydd, kärlek och omsorg är ett
            barn för mycket. Mer än 500 av de här barnen kommer till vårt
            land under ett år. Det är ett självklart krav att mottagandet
            av dessa barn ska ske med rättssäkerhet, men inte bara rättssäkert
            utan också så långt det bara är möjligt med hänsyn till varje
            barns elementära behov och rätt till trygghet och kärlek.
          </note>
          <note>
            Nu vet vi att mottagandet av de här barnen har haft och har stora
            brister. En del skrämmande bilder har mött oss den senaste tiden.
            Som så ofta har det kommit att handla om vems ansvar det är att
            lösa problemet. Just därför fick Socialstyrelsen och
          </note>
          <note>
            Migrationsverket uppdraget att föreslå en övergripande lösning.
            Även Barnombudsmannen och Integrationsverket har deltagit i det
            här arbetet.
          </note>
          <note>
            Förslaget som lämnades i juni 2002, alltså för ganska exakt ett
            år sedan, krävde att ansvarsfördelningen mellan myndigheterna
            ska göras tydlig. Vidare föreslår man att Migrationsverket ska
            träffa överenskommelse med ett femtontal kommuner som ska ges
            ansvar för verksamheten och täckning för kostnaderna.
          </note>
          <note>
            Då uppstår frågan: Vad hände med de här förslagen mellan juni
            2002 och april i år, alltså nästan ett år? Vad som hände vet möjligen
            bara statsrådet Jan O
          </note>
          <note>
            Karlsson. Men i april, efter nästan ett år, händer ändå någonting.
            Då förklarar den ansvarige ministern för det första att förslagen
            är för dyra att genomföra, för det andra att Rädda Barnen och
            andra frivilligorganisationer bör kunna ta ett större ansvar och
            för det tredje tillsätter han en ny utredning. Där befinner vi
            oss alltså ett år efter det att förslaget har lagts fram.
          </note>
          <note>
            Under detta år har det kommit ytterligare 500 barn till
          </note>
          <note>
            Sverige i det här prekära läget.
          </note>
          <note>
            Det reser naturligtvis många frågor när man ser på hur den formella
            hanteringen har gått till. Trögheten och jag skulle till och med
            vilja säga valhäntheten har varit häpnadsväckande. Den vore häpnadsväckande
            oavsett vad frågan gäller, men nu handlar det faktiskt om unga
            människor vars hela liv står på spel. Då kan vi inte fundera i
            åratal på ansvarsfrågor och faktiskt inte heller på kostnads-
            och finansieringsfrågor. Vi måste ha ett annat perspektiv på den
            här frågan.
          </note>
          <note>
            Låt mig, herr talman, få ställa den första frågan i den här debatten.
            Den handlar om kostnaderna. Om nu statsrådet tycker att det blir
            för dyrt att följa de här förslagen, och det tycker han uppenbarligen,
            vill jag fråga: Innebär det att asylsökande barn inte förväntas
            få samma vård och omsorg som svenska barn? Om statsrådet tycker
            att det här förslaget är för dyrt undrar jag: För dyrt i förhållande
            till vad?
          </note>
          <note type="speaker">
            Anf. 142 ANNE-MARIE EKSTRÖM (fp):
          </note>
          <note>
            Herr talman! Också jag tackar statsrådet för svaret, även om
            jag inte är nöjd.
          </note>
          <note>
            Jag kan konstatera att jag vid det här laget har börjat lära
            mig hur regeringen hanterar många frågor.
          </note>
          <note>
            Först utreder man, sedan lägger man utredningen i byrålådan ett
            tag, och sedan tillsätts en ny utredning.
          </note>
          <note>
            Sist statsrådet och jag pratades vid var det också så.
          </note>
          <note>
            Då pratade vi om anhöriginvandring.
          </note>
          <note>
            Statsrådet säger "att ett förbättrat mottagande av ensamkommande
            asylsökande barn är en högt prioriterad fråga inom migrationspolitiken".
            Varför har inte de förslag som presenterades för ett år sedan
            om hur de ensamkommande flyktingbarnen som kommer till vårt land
            ska tas om hand genomförts? Det är inte vettigt när de parter
            som arbetat mest med de ensamkommande flyktingbarnen för ett år
            sedan kom överens om hur problemen ska lösas. Sedan händer inget.
          </note>
          <note>
            Det går ett helt år, och fortfarande har ingenting hänt.
          </note>
          <note>
            I stället ska ärendet utredas på nytt. Vilka är det som är bättre
            än dem som redan har utrett frågan en gång och som var överens?
          </note>
          <note>
            Statsrådet påpekar att det ska läggas fram lagförslag. Jag accepterar
            att det kan ta tid att lägga fram ett lagförslag, men det behöver
            inte ta ett helt år. När det gäller att lägga fram lagförslag
            om att företagarna ska stå för tredje sjuklöneveckan - en visserligen
            helt annan fråga - behövdes det inte ett år. Då gick det på en
            vecka.
          </note>
          <note>
            Herr talman! Jag är medveten om att statsrådet har talat mycket
            om de ensamkommande flyktingbarnen sedan jag kom in i riksdagen.
            Så småningom har statsrådet också börjat tala om alla flyktingbarn.
            Det har säkert skett förbättringar inom Migrationsverket.
          </note>
          <note>
            Men det är fortfarande många barn som far väldigt illa, både
            ensamkommande asylsökande barn och barn i andra asylsökande familjer.
            Statsrådet har påtalat att alla barn ska behandlas lika oavsett
            om det är ett asylsökande barn eller ett barn bosatt i landet.
            När blir det så? När slutar statsrådet att prata och börjar agera
            mer så att det händer någonting nu - så att
          </note>
          <note>
            Sverige följer barnkonventionen?
          </note>
          <note>
            Jag håller också med statsrådet om att det är fel att
          </note>
          <note>
            Migrationsverket har dubbla roller. Det gäller egentligen inte
            bara ensamkommande flyktingbarn. Det gäller alla asylsökande.
            Som en parentes kan jag upplysa statsrådet om att Migrationsverkets
            förre chef, som nu har slutat, vid en hearing i riksdagen inte
            tyckte att Migrationsverket hade problem med sina dubbla roller.
            Men det är inte lämpligt att vara både den som utreder om asylsökanden
            ska få stanna eller avvisas och den som ska se till att asylsökanden
            ska få ett så bra boende som möjligt. Det är än mer anmärkningsvärt
            när det gäller de ensamkommande asylsökande barnen som är än mer
            utsatta eftersom de inte har föräldrar som kan ta hand om dem.
          </note>
          <note>
            Jag återkommer till samma fråga som Sven Brus ställde, nämligen
            att statsrådet har sagt att förslaget kommer att bli för dyrt.
            De ensamkommande barnen kostar även om den överföring av ansvar
            till kommunen inte har gjorts som det var tänkt. När kommer den
            nya utredningen att vara klar? Vad händer om utredningen kommer
            fram till ett annat förslag?
          </note>
          <note type="speaker">
            Anf. 143 STEN TOLGFORS (m):
          </note>
          <note>
            Herr talman! Situationen är svår för flyktingbarn som väntar
            på uppehållstillstånd. Det gäller alldeles särskilt de barn som
            kommer ensamma. Det råder, som tidigare talare har sagt, oklarheter
            kring ansvarstagandet i dag för de barn som anländer ensamma till
            Sverige. Det krävs ett fungerande samarbete mellan Migrationsverket,
            kommuner och landsting.
          </note>
          <note>
            Ytterst är det regeringens ansvar att se till att dessa barn
            inte far illa, att de ges samma möjligheter som man i ord ger
            dem till utbildning och vård som andra barn.
          </note>
          <note>
            Ett särskilt problem är att 61 asylsökande barn och ungdomar
            utan vårdnadshavare avvek från svenska förläggningar under förra
            året. Året dessförinnan, 2001, var det 41 barn som avvek. Så sent
            som i september 2002 var 17 fortfarande försvunna. Många av de
            barnen har antingen åkt till släktingar, rest hem eller åkt till
            ett annat land, kanske för att söka asyl.
          </note>
          <note>
            Men erfarenheten visar också att en del barn råkar riktigt illa
            ut.
          </note>
          <note>
            Jag instämmer i den förvirring inför statsrådets agerande som
            representanten för kd har redovisat.
          </note>
          <note>
            Först avvisade Jan O Karlsson förslaget från Socialstyrelsen
            och Migrationsverket med skälet att det var för dyrt. Han hänvisade
            till ideella krafter, som dock sade nej eftersom det var ett för
            stort ansvar att lägga på dem. Det var fråga om att skriva avtal
            med ett femtontal värdkommuner som skulle bli extra bra på att
            ge stöd och hjälp till barn i den situationen.
          </note>
          <note>
            Sedan var det en dag debatt i riksdagen. Jan O
          </note>
          <note>
            Karlsson skyndade sig att förtydliga att det egentligen bara
            var kostnadsberäkningen han var emot, inte modellen i sig. Det
            gjorde att regeringen klarade omröstningen i kammaren den gången.
          </note>
          <note>
            Vi ser nu att ännu en fråga har hamnat i utredning, långbänk
            och osäkerhet. Vi begär från vår sida snabba och tydliga förslag
            från regeringen om värdkommuner och boende, där Jan O Karlsson
            håller öppet, om särskilda företrädare, där Jan O Karlsson håller
            öppet.
          </note>
          <note>
            Jag vill understryka, herr talman, att Jan O Karlsson i dag är
            en man utan majoritet. Om inte förslagen kommer fram, tror jag
            att Jan O Karlsson får bereda sig på att finna att en ny riksdagsmajoritet
            kommer att formas. Det finns i dag inga regeringsförslag att ta
            ställning till. Vi kommer i framtiden att från fall till fall
            avgöra hur vi tar ställning, självklart utifrån kvaliteten i förslagen,
            men vi är bekymrade över otydligheten i regeringens linje. Jag
            har noterat att statsrådet själv i kammaren har beklagat att han
            ibland i massmedierna har varit väl otydlig när han har försökt
            att beskriva sina förslag. Jag tar fasta på det, och jag tar fasta
            på att Jan O Karlsson inte heller i dag har avfärdat den inriktning
            som tidigare föreslogs av bland annat Migrationsverket och Socialstyrelsen.
          </note>
          <note>
            Jag vill avsluta detta första inlägg med en fråga.
          </note>
          <note>
            Jan O Karlsson underströk hur viktigt det är att asylsökande
            barn har samma möjligheter till vård och skola som andra barn.
            Här finns ett avtal mellan staten och Landstingsförbundet som
            handlar om ersättning till landstingen för bland annat hälso-
            och sjukvård.
          </note>
          <note>
            I Integrationsverkets rapport från förra året om integration
            står att det bör påpekas att det finns en grupp barn som i dag
            inte omfattas av avtalet, till exempel barn som förenats med en
            asylsökande förälder i Sverige innan förälderns utredning är klar
            och som inte själva är asylsökande. Det står vidare i rapporten
            att barnläkare och forskare har flera gånger hävdat vikten av
            att finna en annan lösning för att undvika sådana situationer.
            Om problemet kvarstår måste det här ses över.
          </note>
          <note>
            Det är alldeles uppenbart att ensamkommande barn är något av
            asylpolitikens akilleshäl i dag. Jag hoppas att Jan O Karlsson
            i dag kan bidra till att klara ut en del av de frågor vi har och
            kan ge besked om när han kan återkomma till riksdagen med förslag
            som förbättrar situationen.
          </note>
          <note>
            Anf. 144 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! En del av förvirringen ligger i själva debatten.
            Jag är tacksam för Anne-Marie Ekströms formulering om just att
            någonting har hänt. En av
          </note>
          <note>
            Sven Brus partivänner, den av mig mycket omtyckta
          </note>
          <note>
            Rosita Runegrund, sade i en debatt att ingenting har hänt. I
            dag säger Sven Brus att vi inte har genomfört utredningen. Detta
            är fullständigt förvirrat. Jag har i interpellationssvaret räknat
            upp en rad åtgärder som har vidtagits. Det har varit möjligt att
            omedelbart sätta i gång med en rad förbättringar, vilket jag också
            uppfattar som några av huvudpunkterna i den utredning som jag
            själv tillsatte och vars resultat jag tog emot förra våren.
          </note>
          <note>
            Sedan var det frågan om förhandlingarna mellan
          </note>
          <note>
            Kommunförbundet och Migrationsverket om resurskommunerna. Jag
            vill understryka att det står klart i utredningen, och framgår
            av mina uttalanden, att jag inte ser detta som slutmålet. Det
            här ska bli en normal kommunal uppgift för alla landets kommuner,
            men det var viktigt att gå före med ett antal kommuner. I
          </note>
          <note>
            de förhandlingarna, som inte alls var förhandlingar mellan Socialstyrelsen
            och Migrationsverket utan mellan Migrationsverket och Kommunförbundet,
            kom det fram förslag som i kostnader skulle gälla inemot 1 miljon
            kronor per barn och år. Det tyckte jag verkade lite mycket eftersom
            det inte var hela den kostnad som skulle läggas ned. Det skulle
            innebära en väl tydlig positiv diskriminering.
          </note>
          <note>
            Att det har uppstått förvirring beror nog inte så mycket på mig
            som att jag tror att vi alla ibland kan vara överens om att även
            massmedierna någon liten gång kan vara en smula otydliga.
          </note>
          <note>
            Av mitt interpellationssvar framgick att en rad av de förslag
            som har lagts fram är genomförda. Hela verksamheten har lagts
            om. Jag skulle vara tacksam om dessa erfarna och välfrejdade ledamöter
            av denna kammare kunde sluta med att bidra till den förvirring
            som menar att ingenting av detta har skett. Det har skett. Jag
            kan försäkra det.
          </note>
          <note>
            Vi fick sedan ett förslag från Rädda Barnen om att vi skulle
            göra en lagstiftningsförändring för att reglera handläggningstiden
            för ensamkommande barn. Det gjorde vi inte, därför att det tar
            trots allt, Anne-Marie
          </note>
          <note>
            Ekström, ett år. Vi gjorde det i ett regleringsbrev. Då tog det
            en vecka. Det har genomförts. Det behöver inte anses förvirrat.
            Det har blivit så. Någonting har hänt.
          </note>
          <note>
            Jag känner en mycket stark värdegemenskap med
          </note>
          <note>
            Anne-Marie Ekström i denna milda förståelse för att det här är
            ett arbete som ska avancera. Arbetet på att fortsätta få en överenskommelse
            mellan Migrationsverket och Kommunförbundet om de så kallade resurskommunerna
            ska fortsätta, men det måste ske inom något slags rimliga gränser.
            Dessutom hade jag varit tacksam om Migrationsverket i förslaget
            också kunde ha fått reda på vilka resurskommuner det var som skulle
            bli föremål för denna mycket kraftiga statsbidragsgivning, men
            det fanns inte med. Vi har gott hopp om att vi ska kunna komma
            tillbaka med förslag om det.
          </note>
          <note>
            Sedan gällde det en del andra förslag som Socialstyrelsen och
            Migrationsverket var fullständigt på det klara med måste göras
            till föremål för lagändringar.
          </note>
          <note>
            De lagändringarna kommer. Det betyder inte att politiken inte
            är genomförd - det betyder att den genomförs.
          </note>
          <note>
            Till sist vill jag på en punkt klarlägga en annan inställning
            än den Migrationsverket hade från början.
          </note>
          <note>
            Jag tycker att det är olämpligt, när det just gäller ensamkommande
            barn, att samma myndighet ska sköta asylprövning och förläggning,
            och det har jag gett klart uttryck för. Det kräver en lagstiftningsändring,
            och förberedelserna för detta pågår, inte med någon ny utredning
            utan genom ett beredningsarbete i
          </note>
          <note>
            Regeringskansliet.
          </note>
          <note>
            Jag vore oerhört tacksam om vi kunde förenas i att situationen
            ingalunda är förvirrad utan nästintill kristallklar.
          </note>
          <note type="speaker">
            Anf. 145 SVEN BRUS (kd):
          </note>
          <note>
            Herr talman! Jag ställde en fråga om kostnaderna till statsrådet.
            Jag frågade då om man skulle göra skillnad på svenska barn och
            de ensamkommande flyktingbarnen vad gäller kostnader. Eftersom
            statsrådet säger att det här är för dyrt frågade jag också vad
            det var dyrt i förhållande till. Nu har statsrådet
          </note>
          <note>
            Jan O Karlsson både i dag och tidigare preciserat ett slags prislapp
            på en miljon per barn, vilket är en ganska rund siffra och en
            ganska svävande prislapp, skulle jag vilja påstå. Frågan hänger
            fortfarande i luften: Hur ska man se på kostnadsförhållandet mellan
            flyktingbarn och svenska barn, och är det här för dyrt i förhållande
            till vad?
          </note>
          <note>
            Statsrådet vill ju gärna göra gällande att det har hänt saker
            under det här året som förslaget har legat i byrålådan på UD.
            Ja, jag får vara glad för att det händer lite grann i väntan på
            den nödvändiga övergripande lösningen.
          </note>
          <note>
            I vårpropositionen sägs det att kommunerna ska kunna ersättas
            av Migrationsverket för utredningar, och det är ju bra. Sedan
            säger statsrådet att regeringen tagit initiativ till att förkorta
            handläggningstiden för de ensamkommande barnen och deras skäl
            för uppehållstillstånd, och - nåja, det är väl kanske en sanning
            med viss modifikation. Kravet ställdes ju egentligen av Rädda
            Barnen, och i en flyktingpolitisk debatt här i kammaren anslöt
            bland annat jag mig till det och fick statsrådets instämmande.
          </note>
          <note>
            Sedan är det ju bra att den här tidsgränsen finns inskriven i
            regleringsbrevet för Migrationsverket, men uppfyllelsen skiljer
            sig enligt uppgift ganska kraftigt mellan de olika regionerna,
            även om utvecklingen är positiv. Dessvärre, Jan O Karlsson, är
            vi ännu inte där så att beslut fattas inom tre månader för dessa
            barn. Jag skulle önska att vi vore där, men där är vi inte ännu.
          </note>
          <note>
            När sedan statsrådet talar om frivilligorganisationernas roll
            är det nog ingen som reagerar negativt, inte ens organisationerna
            själva. Men när ett ansvarigt statsråd blandar ihop rollerna kommer
            ändå de berättigade reaktionerna. Det går inte att säga att Socialstyrelsens
            och Migrationsverkets förslag är för dyrt och i samma andetag
            hänvisa till frivilliginsatser.
          </note>
          <note>
            Rädda Barnen och andra har ju sagt ja till att hjälpa till. Här
            finns massor av kompetens och erfarenhet att ta vara på. Men att
            organisationerna håller sig borta från myndighetsansvaret är ju
            bara fullt naturligt -
          </note>
          <note>
            konstigt vore det annars. Även det ansvariga statsrådet borde
            kanske ha den rågången klar för sig: Det är skillnad på myndighetsansvar
            och de goda insatser som frivilligorganisationerna kan göra och
            gärna vill göra också.
          </note>
          <note type="speaker">
            Anf. 146 ANNE-MARIE EKSTRÖM (fp):
          </note>
          <note>
            Herr talman! "Milda förståelse" - det var väl kanske lite väl
            tilltaget. Jag försöker att vara förstående.
          </note>
          <note>
            Jag håller med om att något har hänt, men det är inte mycket.
            Huvudpunkten, den som gör att någon tar ansvar för de ensamkommande
            flyktingbarnen, den utredningen eller det förslaget har inte genomförts.
          </note>
          <note>
            Visst är det bra att det pågår ett beredskapsarbete i
          </note>
          <note>
            Regeringskansliet, men jag undrade också när den kommer att vara
            klar. När kommer vi att ha ett förslag på hur det här kommer att
            se ut?
          </note>
          <note>
            Vi satt några väninnor och diskuterade i lördags.
          </note>
          <note>
            Jag berättade att jag skulle upp och diskutera om ensamkommande
            flyktingbarn, och då säger en av mina väninnor: Ja, det vill väl
            till bra mycket för att jag skulle skicka iväg min dotter ensam
            utomlands, utan att veta vad som händer och sker. Därför är det
            ju ännu mer viktigt - det är viktigt när det gäller alla asylsökande
            barn, men det gäller i ändå högre grad för de ensamkommande -
            att barnen måste få ett värdigt mottagande. De måste kunna få
            en bra tillvaro. De ska inte behöva riskera att bli kidnappade
            eller bortförda av någon som vill dem illa och kanske råka ut
            för prostitution och annat.
          </note>
          <note>
            Jag ställer igen den frågan: När är tidpunkten?
          </note>
          <note>
            När kommer det här att kunna genomföras?
          </note>
          <note>
            Kommunförbundet, har jag förstått, ställer sig mycket frågande
            till regeringens förslag att man ska utreda igen. De anser att
            man kommit fram till ett bra förslag i den utredning som färdigställdes
            förra året.
          </note>
          <note>
            Då ifrågasätter man varför detta ska utredas igen. En annan punkt,
            där man också var lite fundersam, var att det förslag till schablonersättningar,
            som regeringen har föreslagit att Kommunförbundet skulle få, inte
            räcker.
          </note>
          <note>
            Jag vill återigen fråga: När kommer det något förslag?
          </note>
          <note type="speaker">
            Anf. 147 STEN TOLGFORS (m):
          </note>
          <note>
            Herr talman! Min egen tro är att det är ett gott förslag med
            resurskommuner. I stället för att det blir fråga om något barn
            per kommun under en viss period blir det tillräckligt många barn
            för att en kommun ska kunna nå tillräckligt kunnande och ha tillräcklig
            beredskap för att ge barnen ett gott mottagande.
          </note>
          <note>
            Jag tror att det är en god ambition, men knappast en helt realistisk
            förhoppning, att tro att alla kommuner ska kunna bli lika bra.
            Det krävs ett särskilt kunnande och ett särskilt samarbete både
            vad gäller vården, skolan och stöd till de barnen.
          </note>
          <note>
            Det är en otroligt pressad situation som vi här talar om. Det
            gäller allt ifrån så kallade ankarbarn som skickas själva, där
            förhoppningen från familjens sida kan vara att familjen följer
            efter, till barn vars familjer är skingrade, utplånade, där barnen
            är ensamma kvar. Vi talar om barn som kan ha varit barnsoldater,
            barn som kan ha utsatts för övergrepp och barn som har mycket
            kraftfulla egna asylskäl. Det är klart att det finns en lång rad
            situationer som är mycket svåra att hantera, mycket svåra att
            förstå och mycket svåra att gå vidare ifrån, och görs det inte
            tillräckligt under den första perioden så lägger man grunden för
            ett långsiktigt lidande.
          </note>
          <note>
            Jag instämmer helt med Sven Brus redogörelse, herr talman, vad
            gäller synen på de ideella organisationernas roll. Det är självklart
            att de har en betydande roll att spela för integrationspolitiken
            i allmänhet och för barn i synnerhet, men det handlar om att veta
            var gränsen går och inte lägga över fel saker och ett ansvar som
            är för tungt på de ideella organisationerna därför att staten
            och kommunerna inte förmår att ta sitt ansvar.
          </note>
          <note>
            Jag vill avsluta med en fråga som gäller de 536
          </note>
          <note>
            barn som under 2002 fanns med föräldrar som försvann efter att
            de fått beslut om avvisning. Vad vet vi om de barnen? Vad görs
            för att de barnen ska kunna få tillgång till exempel till sjukvård?
            Det är en fråga som jag funderar mycket på och som jag inser inte
            är alldeles enkel att hantera, men vi vet att det finns några
            hundratal barn som säkert befinner sig i en utomordentligt svår
            situation.
          </note>
          <note>
            Anf. 148 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Det finns en viss typ av frågor som inte går att
            besvara, som alla vet. Varför händer det ingenting? Varför har
            ni inte gjort något? Jag räknade i mitt interpellationssvar upp
            alla de beslut som vi har fattat och de åtgärder som vi har vidtagit.
            Då säger man: Ja, men det är inte dem vi talar om. Sedan frågar
            man efter utredningar.
          </note>
          <note>
            Jag sade ju att det var en förhandling mellan
          </note>
          <note>
            Migrationsverket och Kommunförbundet när det gäller att ta fram
            resurskommuner och se vilka resurser de behöver för att bygga
            upp detta. Jag har gett uttryck åt den uppfattning som Sten Tolgfors
            här torgför. Vi har samma uppfattning. Jag var i själva verket
            en av tillskyndarna till detta i samband med den här utredningen.
          </note>
          <note>
            Men de kostnadsberäkningar som har gjorts är alltså lite oklara.
            Jag håller med om att det är en rund summa. Vi fick aldrig ordentliga
            kostnadsberäkningar från de förhandlingarna. Det kan verka lite
            hårdhjärtat, men jag tycker för min del att det verkar lite mycket
            att det skulle kosta 1 miljon kronor per barn och år, i synnerhet
            som förslaget inte innehöll en uppgift om vilka kommuner det handlade
            om.
          </note>
          <note>
            Vi har inte alls gett upp den här tanken, utan vi kommer att
            fullfölja den, men det är alltså ingen utredning. Det är en förhandling
            mellan Kommunförbundet och Migrationsverket på grundval av ett
            principiellt ställningstagande som vi har gjort i den här utredningen,
            där jag just har gett uttryck åt precis den uppfattning som Sten
            Tolgfors har, nämligen att det i det här läget är så resurskrävande
            att vi inte kan smeta ut det här från Bjurholms kommun till Stockholm.
          </note>
          <note>
            Men om vi ska kunna diskutera det här måste vi åtminstone använda
            de begrepp som språket har berikat oss med för att tydliggöra
            våra tankar.
          </note>
          <note>
            Sedan gjorde jag en liten antydan som jag tänkte att man kunde
            fånga upp om det här med vad jag har sagt och inte sagt. Jag blev
            felciterad, rejält hopklippt, av Dagens Eko, när man intervjuade
            mig om detta.
          </note>
          <note>
            Jag valde då att för TT, som är ett utmärkt organ, göra en rad
            förtydliganden. Ingen människa har hittills gjort sig besväret
            att citera detta TT-meddelande.
          </note>
          <note>
            Det är lättare att debattera ett felcitat än vad jag vad faktiskt
            har sagt.
          </note>
          <note>
            Jag nämnde då tankens upphovsman. I en diskussion med Alf Svensson
            här i kammaren för över ett år sedan slog jag nämligen fast att
            jag inte trodde att den här formella uppdelningen av ansvaret
            mellan de sociala myndigheterna och Migrationsverket var tillräcklig.
            Det är precis det som Sten Tolgfors talar om. Jag försökte också
            använda en bild: Vem rättar till kudden åt barnen? Den här kärleken
            och omvårdnaden förknippar vi i vårt land väldigt mycket med frivilligorganisationerna.
            Jag har därför fört ett resonemang med flera av dem.
          </note>
          <note>
            Jag vill säga att jag har fått uppfattningen av Rädda Barnen
            att de inte vill sammanblandas med myndighetsansvar. Jag har försäkrat
            dem att det här gäller ett komplement.
          </note>
          <note>
            Av upphandlingsförordningen är jag förhindrad att nu gå vidare
            i katalogiseringen av de organisationer som jag hoppas ska vara
            med och samarbeta kring det här, men jag har hela tiden, också
            för den här utomordentliga Ekoreportern, gjort klart att man under
            inga omständigheter får blanda samman myndighetsansvar med frivilligorganisationers
            insatser.
          </note>
          <note>
            Men jag skulle vilja se något slags spetsverksamhet utöver det
            formella myndighetsansvaret, och det förkroppsligas för mig av
            de svenska frivilligorganisationerna. Jag har gott hopp om att
            även på den här punkten kunna presentera resultat.
          </note>
          <note>
            Det handlar alltså om ett uppenbart felcitat. Jag skulle inte
            beklaga mig på detta lite självömkande sätt om det inte vore så
            att jag hade lagt ned mycket stor möda på att i ett omfattande
            TT-meddelande tydligt och klart anföra att jag under inga omständigheter
            avsåg att göra en sådan sammanblandning. Det har jag aldrig någonsin
            tänkt mig, vilket är fullständigt självklart. Men det är klart
            att har vi ingenting annat att tala om kan vi alltid diskutera
            med utgångspunkt från en vinklad intervju av en ung dam som kanske
            debuterade som tänkare i det här facket i Dagens Eko.
          </note>
          <note type="speaker">
            Anf. 149 SVEN BRUS (kd):
          </note>
          <note>
            Herr talman! Jag har några korta slutliga kommentarer.
          </note>
          <note>
            När jag nu hör statsrådet redogöra för hur rundhänt den här beräkningen
            på 1 miljon var blir jag naturligtvis ännu mer orolig. När han
            dessutom nämner denna runda kostnad i samma andetag som han hänvisar
            till att Rädda Barnen och andra bör ta ett större ansvar blir
            det här väldigt olyckligt. Jag förstår mycket väl frivilligorganisationernas
            starka reaktion när man gör den kopplingen.
          </note>
          <note>
            Vårt samhälle måste otvetydigt ställa sig på de här utsatta barnens
            sida. De flesta har redan svikits av vuxenvärlden. Nu får inte
            det svenska samhället svika om vi ska behålla vår trovärdighet
            när vi ansluter oss till barnkonventionen till exempel.
          </note>
          <note>
            Den kommentar som Svenska Kommunförbundet ger lyder exakt så
            här: Nu vill man från regeringens sida vrida tillbaka klockan
            i det närmaste ett år och fortsätta utreda något som redan utretts.
          </note>
          <note>
            Detta är alltså Svenska Kommunförbundets kommentar som jag tycker
            är mitt i prick. Om det är något vi behöver göra nu är det att
            vrida klockan framåt, inte så mycket för vår skull men för barnens
            skull.
          </note>
          <note type="speaker">
            Anf. 150 ANNE-MARIE EKSTRÖM (fp):
          </note>
          <note>
            Herr talman! Jag håller med Sten Tolgfors om att man bör ha resurskommuner,
            att man bör samla kompetensen. Sedan håller jag med de övriga
            två när det gäller frivilligorganisationerna. De är väldigt bra.
            De gör ett gott arbete, men de får inte ta över för mycket ansvar,
            utan samhället och myndigheterna ska stå för det.
          </note>
          <note>
            Sedan håller jag med Sven Brus när det gäller den kommentar som
            Kommunförbundet har gett om att man vrider klockan tillbaka. Jag
            håller med om att man måste vrida klockan framåt. Vi har, precis
            som övriga har sagt här, ett ansvar för de här barnen. De finns
            i vårt samhälle, och de finns här nu. Därför måste vi göra någonting
            för dem nu.
          </note>
          <note>
            Anf. 151 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Jag tror att jag ska lösa den här avslutningsrepliken
            genom att till de båda interpellanterna och till Sten Tolgfors
            översända mitt TT-
          </note>
          <note>
            meddelande som väl har stått till ert förfogande, så att det
            blir full klarhet i vad jag har gjort, vad jag har sagt och vad
            jag har menat.
          </note>
          <note>
            Jag är väldigt tacksam för att jag, när det gäller
          </note>
          <note>
            Sven Brus partiledare, har vunnit stor förståelse för den alldeles
            kristallklara inställning som jag hela tiden har haft, att man
            under inga omständigheter får sammanblanda myndighetsansvar med
            vad frivilliga organisationer kan åstadkomma.
          </note>
          <note>
            Jag är farfar till fem små barn. Om den här typen av diskussion
            hade gällt deras väl och ve tror jag inte att jag skulle ha känt
            mig lugn med de kritiska synpunkter som jag har fått i dag när
            jag bara i all enkelhet har försökt säga att jag tror att vi i
            vårt samhälle också genom staten måste se till att engagera människor
            som satsar sig själva på att hjälpa människor i nöd och svårigheter.
            Det handlar om Stadsmissionen,
          </note>
          <note>
            Röda Korset och andra som arbetar aktivt med sina händer.
          </note>
          <note>
            Det är möjligt att vi också kommer att kunna lösa detta. Många
            av de inlägg som har kommit i dag måste ju bygga på missförstånd.
            Jag kan bara, som sagt, försöka sända ut alla texter som har stått
            till ert förfogande i nyhetsförmedlingen. Ni klamrar er fast,
            tycker jag, vid några alldeles uppenbara felcitat av vad jag har
            sagt, menat och tänkt. Jag tycker att mitt handlande bär syn för
            sägen, och jag hoppas att vi ska kunna uppnå samstämmighet om
            detta.
          </note>
          <note>
            Sedan, Sten Tolgfors, är jag fullt medveten om att
          </note>
          <note>
            Socialdemokraterna har en minoritetsregering. Men hittills har
            vi, när vi väl har fått diskutera och resonera ett tag, brukat
            få förståelse för våra enkla tankar kring det vi försöker utveckla.
            Det är jag väldigt tacksam för.
          </note>
          <note>
            27 § Svar på interpellation 2002/03:389 om barn som sänds till
            bland annat Somalia
          </note>
          <note>
            Anf. 152 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Hillevi Engström har frågat mig vad jag tänker vidta
            för åtgärder för att de barn som redan är kända på svenska ambassader
            utomlands ska kunna återvända till Sverige. Frågan berör förutom
            frågor om såväl migration som konsulärt bistånd till svenskar
            i utlandet även socialtjänst och integration av invandrare. Jag
            kommer att besvara frågan med hänsyn tagen till samtliga dessa
            aspekter och i nära anslutning till mitt tidigare svar på en riksdagsfråga
          </note>
          <note>
            (2002/03:455).
          </note>
          <note>
            Det problem Hillevi Engström tar upp är allvarligt. Att barn
            måste skyddas mot övergrepp är vi naturligtvis alla överens om.
            Detta är ingen lätt uppgift vare sig barnet befinner sig i Sverige
            eller utomlands. De förhållanden som kan vara aktuella vid utlandsvistelser
            visar upp ett helt spektrum av olika situationer. Det är därför
            svårt att ge ett generellt svar.
          </note>
          <note>
            Det är emellertid viktigt att vi använder alla möjligheter för
            att hjälpa de barn som råkar illa ut. Även om vi har sådana intentioner,
            måste vi konstatera att det finns gränser för våra möjligheter
            att agera i andra länder. Detta gäller naturligtvis i hög grad
            om barnet är medborgare i vistelselandet, även om han eller hon
            är bosatt i Sverige. Trots den, med all rätt, upprörda debatt
            som förekommit om denna fråga vill jag framhålla att det årligen
            rör sig om ett begränsat antal fall.
          </note>
          <note>
            Utgångspunkten i svensk lagstiftning är att ett barns vårdnadshavare
            har rätt och skyldighet att bestämma i frågor som rör barnets
            personliga angelägenheter. Föräldrars önskan om att barn ska knyta
            närmare kontakt med sitt ursprung i andra länder kan vara fullt
            rimlig och bör i många fall kunna vara positiv för barnens utveckling.
            Det är emellertid viktigt att föräldrarna inser det betydelsefulla
            i att lyssna på ett barns åsikter och vilja. Föräldrarna bör naturligtvis
            i rimlig mån ta hänsyn till barnets synpunkter och önskemål -
            detta med hänsyn taget till barnets ålder och utveckling. Det
            är således i första hand föräldrarnas skyldighet att sörja för
            barnets välfärd.
          </note>
          <note>
            Samhället har ett övergripande ansvar för barnens skydd, vilket
            medför att föräldrarnas bestämmanderätt i vissa situationer kan
            begränsas. Om det visar sig att ett barn som skickas utomlands
            löper risk att utsättas för övergrepp, kan en sådan situation
            anses föreligga. Exempel på övergrepp är könsstympning och annan
            form av misshandel. I dessa fall kan det finnas grund för ett
            ingripande enligt lagen om vård av unga (LVU).
          </note>
          <note>
            Svenska myndigheters möjligheter att ingripa för att skydda personer
            som vistas utomlands är dock begränsade. Enligt socialtjänstlagen
            är myndigheter vars verksamhet berör barn och ungdomar skyldiga
            att genast anmäla till socialnämnden om de i sin verksamhet får
            kännedom om något som kan innebära att nämnden behöver ingripa
            till ett barns skydd. I det fall barnet befinner sig utomlands
            kan en svensk ambassad göra en anmälan till socialnämnden i barnets
            hemkommun. Socialtjänsten utreder sedan barnets förhållanden varvid
            kontakter tas med barnets vårdnadshavare. Ett beslut kan fattas
            även om barnet inte vistas i Sverige. Några möjligheter att rent
            faktiskt omhänderta ett barn som vistas utomlands finns emellertid
            inte.
          </note>
          <note>
            En förutsättning för att myndigheterna ska kunna agera är att
            barnet har hemvist i Sverige. Saknar barnet anknytning till Sverige
            kan inte svenska myndigheter ingripa, oavsett om barnet är svensk
            eller utländsk medborgare.
          </note>
          <note>
            Om föräldrar vill ha hjälp med att få hem ett nödställt barn
            som har hemvist i Sverige, får vanliga regler om konsulärt bistånd
            tillämpas. I de fall en social myndighet fattat beslut om omhändertagande
            av ett barn träder myndigheten i föräldrarnas ställe.
          </note>
          <note>
            Jag vill emellertid göra det helt klart att ambassaden inte har
            några möjligheter att vidta åtgärder mot barnets vilja.
          </note>
          <note>
            Sammanfattningsvis kan sägas att om en ambassad känner till att
            ett barn far illa på ett eller annat sätt, bör ambassaden anmäla
            detta till socialnämnden i barnets hemortskommun. Ambassadens
            vidare åtgärder beror på föräldrarnas agerande och de beslut socialnämnden
            fattar. Ambassaden kan inte agera på egen hand. Enligt min mening
            finns det således redan i dag möjligheter att hjälpa barn som
            råkat illa ut utomlands att komma hem till Sverige.
          </note>
          <note type="speaker">
            Anf. 153 HILLEVI ENGSTRÖM (m):
          </note>
          <note>
            Herr talman! Det var väldigt positivt att denna debatt kunde
            komma till stånd, trots vissa svårigheter initialt.
          </note>
          <note>
            Jag trodde att jag skulle få ett svar på min fråga, men eftersom
            frågan inte har besvarats får jag upprepa den. Jag frågade nämligen
            vilka åtgärder statsrådet avser att vidta för att de barn som
            har vuxit upp i
          </note>
          <note>
            Sverige och som sedan har dumpats utomlands ska kunna komma tillbaka
            till Sverige. Det tycker jag inte att svaret har gett besked om.
          </note>
          <note>
            Vad mer ska hända innan regeringen börjar göra något åt de här
            problemen? Ska det behövas fler tidningsartiklar, eller ska Uppdrag
            granskning skickas i väg till Somalia för att göra ett reportage,
            eller vad behövs? Det senare skulle vara väldigt farligt eftersom
            UD avråder på det bestämdaste från att resa till
          </note>
          <note>
            Somalia. Det finns ju en del rapporter på UD:s hemsida om att
            det är ett farligt land att vistas i. Men avrådandet från att
            resa till Somalia tycks inte gälla ungdomar och barn från Sverige.
          </note>
          <note>
            Statsrådet har fått tydliga signaler om att barn som har bott
            i Sverige under större delen av sina liv mot sin vilja har tvingats
            utomlands för att återuppfostras till den rätta läran av föräldrar
            som själva inte vill resa till dessa länder - föräldrar som har
            flyktingskäl och som med rätta har fått en fristad i Sverige.
            Men barnen tvingas återvända för att lära sig traditioner, religion
            och kultur i ett land som de inte känner -
          </note>
          <note>
            länder vars språk de ofta inte kan - för det är barn det handlar
            om. Eftersom regeringen inte har gjort någon undersökning, vågar
            jag inte säga hur många pojkar respektive flickor det är eller
            i vilka åldrar barnen är.
          </note>
          <note>
            Statsrådet säger att det rör sig om ett begränsat antal fall.
            Hur vet man det? En rundringning som
          </note>
          <note>
            Ekot har gjort visar att det rör sig om ungefär hundra barn.
            Jag skulle inte, som ministern, våga påstå att det rör sig om
            ett fåtal. Det finns det nämligen inga belägg för.
          </note>
          <note>
            Jag har i dag varit i kontakt med ambassaden i
          </note>
          <note>
            Addis Abeba och en tjänsteman där som säger att det var ett tiotal
            barn som besökte ambassaden under förra året och att man nu har
            tre till fyra aktuella fall.
          </note>
          <note>
            Det rör sig om pojkar mellan 13 och 16 år. Och det är endast
            de starkaste barnen som orkar ta sig till en ambassad i Etiopien
            från Somalia. De har flytt under ganska vidriga omständigheter
            och söker nu hjälp.
          </note>
          <note>
            Barnen har lurats till Somalia av sina föräldrar, som sedan har
            lämnat dem där. Det förekommer också att föräldrar som bor i Sverige
            fortfarande har kvar barnbidrag och sådana saker, men det tycker
            jag inte ankommer på en riksdagsledamot att utreda.
          </note>
          <note>
            Det finns dessutom starka skäl att tro att de här föräldrarna
            inte är barnens biologiska föräldrar, utan att det är andra vuxna
            som på olika sätt har utnyttjat barn som de tagit med sig till
            Sverige av ekonomiska eller andra skäl.
          </note>
          <note>
            Det finns också fall där svenska myndigheter har bekostat resor
            till Somalia för barn som har kommit i svårigheter inom socialtjänsten.
            Man har kommit överens med föräldrarna om att det kan vara en
            bra åtgärd, trots att UD avråder alla från att resa till Somalia.
            Det tycker jag är mycket allvarligt.
          </note>
          <note>
            Man kan undra vem som har rätt att säga att det är barnets bästa
            att sändas till en koranskola i ett krigshärjat land och till
            skolor där det är legio att barnen bestraffas fysiskt om de inte
            lyder. Och, som jag påpekat, vi vet inte ens om det är föräldrarna
            som agerar.
          </note>
          <note>
            Min fråga kvarstår: Vad ska ministern göra för att hjälpa de
            här barnen som kommer till ambassaden varje vecka?
          </note>
          <note type="speaker">
            Anf. 154 STEN TOLGFORS (m):
          </note>
          <note>
            Herr talman! Det finns en rad berättelser om hur svenska barn
            skickas till Somalia för att "gå i skola".
          </note>
          <note>
            Enligt vissa uppgifter är det fråga om ett 70-tal fall om året.
          </note>
          <note>
            Inom ramen för dessa resor finns seriösa återresor till familjernas
            gamla hemländer, till en rimlig och bra skolverksamhet, dit barn
            reser frivilligt. Men det finns också situationer där barn mot
            sin vilja skickas till omständigheter som aldrig skulle accepteras
            för svenska barn. Det finns också exempel på fall där svensk socialtjänst
            hjälper till att finansiera dessa återresor.
          </note>
          <note>
            I flera fall har det varit fråga om extrema uppfostringsinstitutioner.
            Det ska ha förekommit att barn på de här "skolorna" fängslats,
            kedjats fast, utsatts för kroppsstraff och nekats läkarvård -
            alltså omständigheter som strider mot de mänskliga fri- och rättigheterna
            och mot FN:s barnkonvention, förutom mot svensk lag.
          </note>
          <note>
            Jag begär två saker av regeringen, och jag har gjort så i fyra
            månaders tid.
          </note>
          <note>
            För det första: Kunskapen om hur vanligt det är att svenska barn
            sänds utomlands till utsatthet och de omständigheter som barnen
            hamnar i måste inventeras av regeringen. Kommunernas socialförvaltningar
            måste tillfrågas om vad de känner till om detta, om de medverkat
            till finansieringen av barns resor samt om vilket ansvar kommunerna
            då tar för att följa upp den verksamhet barnen hamnar i. Detta
            har regeringen hittills sagt nej till.
          </note>
          <note>
            För det andra: Lagstiftningen som gäller vid barns resor till
            forna hemländer måste ses över. Jag hävdar att det finns en blind
            fläck i lagstiftningen. Skolplikten upphör när barnet är utomlands,
            samtidigt som det är oklart vilket uppföljningsansvar socialtjänsten
            i praktiken tar. Därtill har svenska beskickningar haft svårt
            att hjälpa barn att komma hem, eftersom det kräver föräldrarnas
            medgivande och dessa inte ens alltid går att lokalisera eller
            ibland motsätter sig att barnen kommer hem. Resultatet blir en
            stor utsatthet för barnen. Även om de tar sig ut från instängdheten
            på den så kallade skolan, ut ur Somalia och till ett grannland
            som Etiopien och svenska ambassaden eller ett konsulat eller till
            Nairobi i Kenya och ambassaden där, så är det alltså inte säkert
            att de får hjälp.
          </note>
          <note>
            Jag vill fråga statsrådet: Vad ska ett barn göra under tiden
            som ambassaden gör sin anmälan till socialtjänsten i hemkommunen,
            som statsrådet talar om, under tiden som förhållandena utreds
            och under tiden då man avvaktar ett beslut?
          </note>
          <note>
            Jag vill också framhålla att jag uppfattar att statsrådet blandar
            ihop stat och samhälle som begrepp i interpellationssvaret. Det
            är inte samhället så där i allmänhet som har ansvar, utan det
            är staten i det här fallet som ansvarar för sin egen lagstiftning
            och för den likabehandling som svenska barn och invandrarbarn
            har rätt till.
          </note>
          <note>
            Statsrådet påstår också att det finns möjligheter redan i dag
            att hjälpa de här barnen. Jag vill påstå att antingen har statsrådet
            fel i att det finns möjligheter eller så är felet att möjligheterna
            inte används, för barnen får likväl inte hjälp.
          </note>
          <note>
            Jag vill fråga om statsrådet för kammaren kan redovisa några
            fall där svenska barn som mot sin vilja sänts till Somalia, med
            eller utan svensk socialtjänsts hjälp, har fått stöd, fått komma
            hem. Finns det inga sådana fall? Vad ger det i så fall för konsekvenser
            för statsrådets tänkande i det här fallet?
          </note>
          <note>
            Jag har också uppgifter, herr talman, om att ett barn i veckan
            i början av förra året kom, inte minst till den svenska ambassaden
            i Addis, för att få hjälp.
          </note>
          <note>
            Ett barn i veckan! Ändå läser jag med den största häpnad i statsrådets
            svar att han vill framhålla att det årligen rör sig om ett begränsat
            antal fall. Detta är med förlov sagt helt irrelevant. Hade det
            varit ett enda barn som på grund av brister i den svenska socialtjänstens
            agerande eller svensk lagstiftning hade hamnat i denna utsatthet
            hade det varit nog för att vidta åtgärder. Nu talar vi om kanske
            70-100 fall om året, och statsrådet vill särskilt framhålla att
            det är ett begränsat antal fall. Detta är oacceptabelt. Jag vill
            be statsrådet att fundera över den formuleringen.
          </note>
          <note>
            Det handlar vidare inte bara om att hjälpa barn som redan är
            kända utan om att skapa mekanismer för att förebygga, för att
            uppsöka och för att hjälpa och därtill om att ge hjälp och traumabehandling
            till de barn som har varit i den här situationen och som sedan,
            under de mest tuffa omständigheter, har tagit sig hem till Sverige.
          </note>
          <note>
            Anf. 155 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Uttrycket "samhället" i mitt svar återfinns i avsnittet
            om förklaringen av lagen om vård av unga. Möjligheten att hjälpa
            ett nödställt barn hem framgår också av svaret. Om föräldrar vill
            ha hjälp med att få hem ett nödställt barn som har hemvist i
          </note>
          <note>
            Sverige får vanliga regler om konsulärt bistånd tilllämpas.
          </note>
          <note>
            Sedan har vi, vilket jag redan i inledningen till svaret klargör,
            en rad klara och tydliga avgränsningar av ansvaret. Jag har ju
            just fått åhöra utomordentligt väl artikulerad undervisning om
            dessa ansvarsförhållanden mellan sociala myndigheter, migrationsverk
            med mera i andra frågor, gällande ensamkommande barn i Sverige.
            Vi har också en ansvarig socialtjänst i sådana här frågor. Den
            har ett ansvar. Jag hävdar att jag inte alls har blandat ihop
            stat, samhälle och socialtjänst. Jag har bara talat om vad som
            står i lagen om vård av unga.
          </note>
          <note>
            Jag läxas upp, inte riktigt dagligen men ofta nog, herr talman,
            i den här kammaren, inte minst av partivänner till Sten Tolgfors
            och Hillevi Engström, för att invandringen inte är tillräckligt
            fri, för att vi är ett regleringssamhälle, för att socialdemokrater
            ständigt vill övervaka människor. Här bör i stället frihetens
            klockor klämta. Sedan ser vi här vad som händer, även i ett reglerat
            system. Vad skulle hända om det blev som era partivänner ständigt
            predikar för mig om här, en fullständigt urskillningslös invandring?
            Vad skulle hända om inte samhället - stat, kommun och andra myndigheter
            - fick ingripa?
          </note>
          <note>
            Jag är fullt medveten om de här somaliska barnen.
          </note>
          <note>
            Jag har själv uppmärksammat det på ort och ställe i
          </note>
          <note>
            Addis Abeba. Jag har diskuterat detta med personalen på därvarande
            ambassad och också med bekanta som för närvarande arbetar med
            medlingsarbete i Somalia eftersom Sverige kommer att ha en mer
            aktiv roll när det gäller fredsarbetet, medlingsarbete och humanitärt
            arbete, i Somalia.
          </note>
          <note>
            Sedan skulle jag vilja ställa en fråga till interpellanten. Jag
            antar att kammarens ordningsregler inte omöjliggör detta. Jag
            citerar ur interpellationen: "En dansk flicka skrev till ambassaden:
            'Ni behöver inte rädda mig från att bli omskuren. Det har de redan
            gjort med mig. Men hjälp mig att komma hem till
          </note>
          <note>
            Danmark.' Det är oacceptabelt att detta fortgår trots att den
            svenska regeringen uppmärksammats på problemet. Ytterst handlar
            dessa tragiska händelser om regeringens totalt misslyckade integrationspolitik."
          </note>
          <note>
            Danmark leds i dag av en regering som är politiskt betydligt
            mer närstående interpellanten än den minoritetsregering som ni
            frågar ut. Vad menar Hillevi
          </note>
          <note>
            Engström med sitt exempel om den danska flickan och misslyckandet
            för den svenska integrationspolitiken?
          </note>
          <note type="speaker">
            Anf. 156 HILLEVI ENGSTRÖM (m):
          </note>
          <note>
            Herr talman! I svaret som Jan O Karlsson ger säger han att ambassadens
            agerande beror på föräldrarna. Just det. Det är ju de så kallade
            eller de riktiga föräldrarna som är problemet här. Det är föräldrarna
            som inte vill att barnen ska integreras i det svenska samhället.
            Det är ju då problemen börjar uppstå, när barnen kommer in i tonåren.
            De vill spela fotboll, ha kompisar och vara ute och umgås på olika
            sätt. Det är då barnen börjar bli besvärliga. Det är då de dumpas
            i väg, inte tidigare.
          </note>
          <note>
            Det kan vara sådana enkla saker som att flickor inte vill bära
            slöja, att ett barn har begått någon form av brott eller att en
            flicka har en pojkvän som kommer från den svenska kulturen eller
            någon annan kultur. Det är det som är det stora problemet, att
            föräldrarna inte vill ha hem de här barnen.
          </note>
          <note>
            Jag vill faktiskt passa på att läsa upp från ett brev som en
            pojke skrev i höstas, en pojke som tack vare lyckliga omständigheter,
            bland annat för att hans fall blev uppmärksammat i medierna, nu
            är tillbaka i
          </note>
          <note>
            Sverige. Han skrev så här när han var på ambassaden i Addis:
            Hej! Som ni vet är jag i Etiopien och prövar att få komma tillbaka
            till Sverige. Mina föräldrar vill inte ha mig. De till och med
            säger att jag inte är deras son.
          </note>
          <note>
            Så fortsätter brevet: Jag har varit i Sverige i cirka åtta år.
            Jag levde ett bra liv när jag var i Sverige, och jag hade bra
            framtid. I skolan var jag duktig i alla ämnen. Och inte bara det.
            Jag var också en idrottsman, faktiskt bland de bästa på skolan.
          </note>
          <note>
            Denna pojke flydde på lastbilar från Somalia och hamnade i Addis.
            För drygt ett år sedan kom han till ambassaden för första gången.
            Under nästan ett år var han där varje vecka och begärde hjälp.
            Han blev mer och mer deprimerad och ledsen. Ambassadpersonalen
            samlade in pengar för att hjälpa honom - av privata medel har
            jag fått höra. Slutligen kunde han komma till Sverige, men inte
            på grund av lagstiftningen utan på grund av att en kommun såg
            till humanitära skäl.
          </note>
          <note>
            Han hade då fått ett negativt beslut från ett grannland,
          </note>
          <note>
            Norge, där han tidigare hade varit som flykting.
          </note>
          <note>
            Det var alltså turliga omständigheter som gjorde att den här
            pojken kunde komma tillbaka till Sverige.
          </note>
          <note>
            På ambassaden sade de att det är pojkar som kommer dit. Det finns
            troligtvis flickor som också hamnar i samma situation men som
            av olika skäl inte klarar av att ta sig dit. Jag hoppas att det
            inte är flickor som tvingas till könsstympning, för i Somalia
            är det 98 %
          </note>
          <note>
            som könsstympas enligt den allra värsta formen.
          </note>
          <note>
            Det kanske är misslyckanden i Norge, Danmark och Sverige. Om
            det är ett enda misslyckande som man kan göra något åt är det
            ett för mycket. Jag tycker inte att den fråga som statsrådet ställer
            är relevant i det sammanhanget.
          </note>
          <note type="speaker">
            Anf. 157 STEN TOLGFORS (m):
          </note>
          <note>
            Herr talman! Ni har vetat, Jan O Karlsson! Jag vet att det finns
            texter från ambassaden i Addis som berättar om det här problemet.
            Migrationsverket har vetat. Jag har själv diskuterat med generaldirektören.
          </note>
          <note>
            Integrationsverket har vetat. Jag har själv diskuterat med generaldirektören.
            Regeringen har vetat. Jag har ställt tre frågor till regeringen.
            Jag har tagit upp det i en riksdagsdebatt. Men regeringen har
            inget gjort. Då är det tämligen svagt att börja prata om vad andra
            moderater tycker i invandringsfrågor. Det lär inte hjälpa de här
            barnen i Somalia, kan jag säga.
          </note>
          <note>
            Det finns konkreta förslag. Jag har föreslagit två saker. Jag
            begär från regeringen att man låter utreda de omständigheter som
            barnen hamnar i och hur vanligt det är. Det kan jag som enskild
            riksdagsledamot inte göra. Det kan inte heller journalister göra.
            Det måste regeringen ta ansvar för. Jag har för det andra begärt
            en lagöversyn, och jag har preciserat vad den översynen skulle
            handla om.
          </note>
          <note>
            Jan O Karlsson har i stället hävdat att det visst finns möjligheter
            att hjälpa. Därför har jag ställt frågan, men inte fått svar på
            den: Hur många har hjälpts då? Vad jag vet är det ingen. Om det
            skulle vara så att det visar sig att verkligheten ger Jan O Karlsson
            fel och att ingen har hjälpts, vad är då ministern beredd att
            göra?
          </note>
          <note>
            Vi får också här höra Jan O Karlsson redogöra för föräldrars
            rätt. Men det är ju själva problemet. Föräldrarna har ju medverkat
            till att placera barnen i en verksamhet som med svenska mått mätt
            är helt oacceptabel. När svenska ambassaden i Addis behöver föräldrarnas
            medgivande får de ju inte detta. Vad händer med barnens rättssäkerhet
            där? Vad händer om föräldrarna utvandrat från Sverige? Vad händer
            om föräldrarna inte kan lokaliseras längre? Ska barnen då sitta
            där i denna typ av humanitärt oacceptabel situation?
          </note>
          <note>
            Socialtjänsten i Örebro har medverkat till att finansiera en
            resa som slutade i en av de här fundamentalistiska koranskolorna.
            De har fått kritik av länsstyrelsen. Det är verkligheten bakom
            vad Jan O
          </note>
          <note>
            Karlsson talar om som ett fungerande regelverk.
          </note>
          <note>
            Dessutom är det statens lagar vi talar om. Och det är myndigheternas
            skyldighet att se till att de upprätthålls. Det är inte samhället
            i största allmänhet. Det är
          </note>
          <note>
            Jan O Karlssons yttersta ansvar att tillse att detta sker.
          </note>
          <note>
            Ni har vetat! Vad tänker Jan O Karlsson göra åt problemet?
          </note>
          <note>
            Anf. 158 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Vad jag försökte säga var att jag har stött på problemet
            redan i Addis Abeba för 14 månader sedan vid resonemang med dåvarande
            ambassadören om detta och om de insamlingar som har gjorts av
            ambassadpersonal när ingen annan har gjort någonting.
          </note>
          <note>
            Vad jag har försökt göra i detta interpellationssvar, som ni
            med en oerhörd upphetsning har förbigått, är att försöka redogöra
            för hur vår lagstiftning ser ut och hur vårt samhällssystem ser
            ut. I dag har vi, som ni kanske har lyssnat till tidigare, också
            diskuterat hur viktigt det är att vi bibringar människor som kommer
            hit svenska värderingar, föräldrars ansvar för sina barn och hur
            hela detta värdesystem och hela denna lagstiftning byggs upp.
            Sedan visar det sig att hela denna teori faller samman inför den
            här typen av kulturskillnader. Då säger man: Vad gör regeringen?
          </note>
          <note>
            Jag har i ett helt politiskt liv blivit uppläxad av moderater
            som talar om socialdemokrater som arbetar för familjelivets upplösning
            och att det är föräldrars ansvar som hela samhället ska bygga
            på. Jag påstår inte alls att det är lösningen. Jag påstår att
            jag ofta från människor i ert parti har fått just den typen av
            predikningar. Jag tycker att detta är fruktansvärt obehagligt
            och bekymmersamt.
          </note>
          <note>
            Jag har ett förslag på mitt bord som jag tänker lägga fram. Och
            nu förstår jag att det på den här punkten kanske kan uppstå en
            majoritet och att vi i större utsträckning ska kunna använda vetenskapens
            metoder för att bestämma föräldraskap, nämligen
          </note>
          <note>
            DNA-metoden. Där har jag tidigare blivit uppläxad av stora delar
            av den kammare där jag inte har majoritet om hur utomordentligt
            allvarligt och integritetskränkande det är att använda DNA-metoden
            för att fastställa föräldraskap. Men jag har själv sagt att jag
            tror att det är nödvändigt att göra det och att Anhörigkommitténs
            förslag bör genomföras. Då kanske vi kan fortsätta att diskutera
            en konkret åtgärd som gäller det här.
          </note>
          <note>
            Nu läser jag än en gång upp ett stycke eftersom jag vill ha klarhet
            i detta.
          </note>
          <note>
            En dansk flicka skrev till ambassaden: Ni behöver inte rädda
            mig från att bli omskuren. Det har de redan gjort med mig. Men
            hjälp mig att komma hem till
          </note>
          <note>
            Danmark.
          </note>
          <note>
            Det är oacceptabelt att detta fortgår trots att den svenska regeringen
            uppmärksammats på problemet.
          </note>
          <note>
            Ytterst handlar dessa tragiska händelser om regeringens totalt
            misslyckade integrationspolitik.
          </note>
          <note>
            Avses den svenska regeringens eller den danska regeringens totalt
            misslyckade integrationspolitik?
          </note>
          <note>
            Vad är egentligen syftet med detta exempel? Är det att nå en
            lösning, och i så fall på vilket problem?
          </note>
          <note type="speaker">
            Anf. 159 HILLEVI ENGSTRÖM (m):
          </note>
          <note>
            Herr talman! Exemplet avser förstås den svenska regeringen. Att
            det inte har kommit någon svensk flicka som har skrivit till den
            svenska ambassaden om ett liknande fall är jag den första att
            tacka för.
          </note>
          <note>
            I ett tidigare svar har statsrådet sagt till Rosita
          </note>
          <note>
            Runegrund:
          </note>
          <note>
            Vill vårdnadshavare som har barnets bästa för ögonen till exempel
            föra svensk-somaliska barn till
          </note>
          <note>
            Somalia för att de anser att barnet bör knyta kontakt med sitt
            ursprung har de således rätt att besluta om detta.
          </note>
          <note>
            Min fråga är: Anser statsrådet att det är lämpligt att barn som
            bor i Sverige, som har bott i Sverige under större delen av sitt
            och som har permanent uppehållstillstånd med svenska medel förs
            till Somalia, ett land som är i sönderfall, vågar jag påstå, där
            det pågår klankrig och där det pågår hot och våld och dit ingen
            svensk journalist vågar åka, i så fall är jag säker på att någon
            hade gjort det eftersom denna fråga berör många människor? Det
            är min fråga. Är det lämpligt, och är lagstiftningen tillräcklig?
            Ministern har också möjlighet att lägga fram lagändringsförslag
            på dessa punkter. Det är också intressant att höra vad som är
            på gång i den delen.
          </note>
          <note>
            Jag vill återkomma till den pojke som jag talade om tidigare
            och som hamnade i Somalia under några års tid. Han skriver i sitt
            brev:
          </note>
          <note>
            Jag är en ung kille som hade en bra framtid och en bra utbildning
            och ett bra liv. Och bara för att man blir intresserad av andra
            religioner eller andra kulturer eller har svenska kompisar och
            man blir utvisad från
          </note>
          <note>
            Sverige av två dumma föräldrar tycker jag är orättvist och som
            har förstört mitt liv, framtid, utbildning och två års träning
            som jag kunde ha haft. Jag har faktiskt också rätt till att vara
            i Sverige. Jag är också en människa och inte en hund som man kan
            behandla hur som helst.
          </note>
          <note>
            Detta skrev den här pojken, och det här är det som ambassadpersonalen
            vittnar om när man ringer till den och som den vill ha hjälp med.
            Det är också sådana saker som der har skrivit om i rapporter till
            UD
          </note>
          <note>
            och där de också upplever att ingenting har hänt. Jag tycker
            att det är mycket som talar för att det faktiskt sker något konkret.
            Vad ska vi säga till de här barnen när de kommer till ambassaden?
            Ska vi säga: Tyvärr, det är ingenting att göra åt.
          </note>
          <note>
            Anf. 160 Statsrådet JAN O KARLS-
          </note>
          <note>
            SON (s):
          </note>
          <note>
            Herr talman! Nu har två av kammarens ledamöter valt att hålla
            en predikan trots att ni vet att det är ett dilemma som vi har
            att vi bygger hela vårt samhälle på föräldraansvar. På den här
            punkten måste vi hitta ett sätt att begränsa det mycket kraftigt.
            Vi har lagen om vård av unga som jag tillåter mig att nämna i
            mitt interpellationssvar. Det har inte varit potent i det här
            fallet. Tvärtom har jag bara sagt att det är ett begränsat antal
            fall. Jag har inte sagt ett fåtal fall. Får jag be att den intellektuella
            kommunikationen i fortsättningen håller sig vid korrekta citat?
          </note>
          <note>
            Men jag undrar lite grann över vad syftet är. Och här tvingas
            jag nog till protokollet att anteckna en polemisk synpunkt sedan
            debatten är avslutad. Interpellanten talar om en dansk flicka
            som skriver till en ambassad, sannolikt den danska: Hjälp mig
            att komma hem till Danmark? Och på den här punkten säger ni att
            regeringens integrationspolitik totalt har misslyckats. Detta
            är, herr talman, demagogi.
          </note>
          <note>
            Nu gav jag interpellanten möjlighet att åtminstone ödmjukt kliva
            ur denna feltanke. Sedan lovar jag att jag noga ska lyssna och
            se på de förslag som har lagts fram från Sten Tolgfors. Kanske
            Hillevi Engström också har lagt fram förslag. Jag har inte hört
            så mycket om det i dag. Det har mest varit citat ur tragiska brev.
            Men jag ska noga titta på det och försöka utreda det här. Men
            lova mig då en sak. Säg då inte att migrationsministern bara utreder
            och utreder. Jag måste faktiskt utreda för att vi ska komma vidare
            i detta. Och med den kraftfulla majoritet som jag ibland påminns
            om omger mig här är det klart att jag med stort intresse också
            förutser de kraftfulla majoritetsinitiativ som kan driva regeringen
            framför sig i denna fråga. Lycka till! Tack så mycket för debatten.
          </note>
          <note>
            Överläggningen var härmed avslutad.
          </note>
          <note>
            28 § Anmälan om inkomna uppteckningar från
          </note>
          <note>
            EU-nämndens sammanträde
          </note>
          <note>
            Förste vice talmannen anmälde att uppteckningar från EU-nämndens
            sammanträde fredagen den 9 maj inkommit.
          </note>
          <note>
            29 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            2002/03:99 till skatteutskottet
          </note>
          <note>
            30 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Finansutskottets betänkande 2002/03:FiU26
          </note>
          <note>
            Socialutskottets betänkande 2002/03:SoU17
          </note>
          <note>
            31 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            2002/03:127 Skatteavtal mellan Sverige och Portugal m.m.
          </note>
          <note>
            32 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 27 maj
          </note>
          <note>
            2002/03:926 av Rune Berglund (s) till socialminister
          </note>
          <note>
            Lars Engqvist
          </note>
          <note>
            Personal i äldreomsorgen
          </note>
          <note>
            2002/03:942 av Jakob Forssmed (kd) till statsrådet
          </note>
          <note>
            Morgan Johansson
          </note>
          <note>
            Alkoglass
          </note>
          <note>
            2002/03:951 av Tasso Stafilidis (v) till socialminister
          </note>
          <note>
            Lars Engqvist
          </note>
          <note>
            Assisterad befruktning och äggdonation för lesbiska kvinnor
          </note>
          <note>
            2002/03:952 av Marie Wahlgren (fp) till socialminister Lars Engqvist
          </note>
          <note>
            Behandling av kroniskt sjuka
          </note>
          <note>
            2002/03:957 av Sten Tolgfors (m) till statsrådet Jan O
          </note>
          <note>
            Karlsson
          </note>
          <note>
            Vård av tortyrskadade flyktingar
          </note>
          <note>
            2002/03:961 av Lars-Ivar Ericson (c) till statsrådet
          </note>
          <note>
            Morgan Johansson
          </note>
          <note>
            Alkoglass
          </note>
          <note>
            2002/03:962 av Lars Gustafsson (kd) till statsrådet
          </note>
          <note>
            Morgan Johansson
          </note>
          <note>
            Ungdomars konsumtion av alkoläsk
          </note>
          <note>
            2002/03:978 av Gunilla Wahlén (v) till socialminister
          </note>
          <note>
            Lars Engqvist
          </note>
          <note>
            Asylsökandes rätt till sjukvård i trygghet
          </note>
          <note>
            2002/03:986 av Cecilia Widegren (m) till socialminister Lars
            Engqvist
          </note>
          <note>
            Väntetider till ortopedläkare
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 3 juni.
          </note>
          <note>
            33 § Kammaren åtskildes kl. 22.17.
          </note>
          <note>
            Förhandlingarna leddes av talmannen från sammanträdets början
            till och med
          </note>
          <note>
            13 § anf. 45 (delvis), av tredje vice talmannen därefter till
            och med 16 §
          </note>
          <note>
            anf. 65 (delvis), av andre vice talmannen därefter till och med
            23 §
          </note>
          <note>
            anf. 117 (delvis) och av förste vice talmannen därefter till
            sammanträdets slut.
          </note>
        </div>
      </body>
    </text>
  </TEI>
</teiCorpus>
