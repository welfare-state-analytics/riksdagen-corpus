<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--37</head>
          <docDate when="2003-12-16 00:00:00">2003-12-16 00:00:00</docDate>
        </div>
      </front>
      <body>
        <div>
          <note>
            Kl. 10.00 - 17.58
          </note>
          <note>
            19.00 - 20.20
          </note>
          <note>
            1 § Justering av protokoll
          </note>
          <note>
            Justerades protokollen för den 9 och 10 december.
          </note>
          <note>
            2 § Avsägelser
          </note>
          <note>
            Talmannen meddelade att förste vice talman Anders Björck (m)
            anhållit om entledigande från uppdraget som ledamot av riksdagen
            från och med den 1 januari 2003.
          </note>
          <note>
            Kammaren biföll denna anhållan.
          </note>
          <note>
            Talmannen meddelade vidare att Per Unckel (m) anhållit om entledigande
            från uppdraget som ledamot av riksdagen från och med den
          </note>
          <note>
            1 januari 2003.
          </note>
          <note>
            Kammaren biföll denna anhållan.
          </note>
          <note>
            3 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            2002/03:24 till näringsutskottet
          </note>
          <note>
            Kammaren biföll talmannens förslag att motionstiden för ovanstående
            proposition skulle förlängas till den 24 januari 2003.
          </note>
          <note>
            4 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Socialförsäkringsutskottets betänkande 2002/03:SfU1
          </note>
          <note>
            5 § Kommunikationer
          </note>
          <note>
            Föredrogs trafikutskottets betänkande 2002/03:TU1
          </note>
          <note>
            Utgiftsområde 22 Kommunikationer (prop.2002/03:1 delvis).
          </note>
          <note type="speaker">
            Anf. 1 CLAES ROXBERGH (mp):
          </note>
          <note>
            Herr talman! Det är statens uppgift att se till att vi har en
            fungerande infrastruktur. Det är statens uppgift att se till att
            den här infrastrukturen befinner sig på en miniminivå över hela
            landet.
          </note>
          <note>
            När man etablerar en infrastruktur styr den utvecklingen. Det
            är både ett problem och en tillgång. Om man satsar på fel infrastruktur
            kommer den att styra utvecklingen åt fel. Om man satsar på rätt
            infrastruktur får vi en stimulans av samhällsutvecklingen åt rätt
            håll.
          </note>
          <note>
            Långsiktigheten är också både ett problem och en tillgång. Hur
            bedömer man investeringar som har så lång varaktighet? Hur resonerade
            romarna när de byggde sina vägar i Europa? De kunde inte ana att
            vi fortfarande skulle använda dem 2 000 år senare. När järnvägarna
            började byggas på 1860-talet här i Sverige drog vi på oss skulder
            av en omfattning som vi inte har gjort sedan dess. Riksdagen fattade
            beslut om denna, som man ansåg det, chansartade investering. Tänk
            vilken utveckling det gav upphov till och hur viktigt det var
            för Sverige. Det styrde hela samhällsutvecklingen.
          </note>
          <note>
            Då är frågan hur vi ska bedöma de investeringar som vi ska göra
            i framtiden? Hur ska vi i dag kunna bedöma huruvida Botniabanan
            eller
          </note>
          <note>
            Norrbotniabanan är de investeringar vi ska göra? Jag är ganska
            övertygad om att båda dessa banor kommer att bli nödvändiga för
            Norrlands utveckling i ett långsiktigt perspektiv. Det är sådant
            som vi bör göra.
          </note>
          <note>
            Vi tycker också att det finns sådant som vi inte hade behövt
            lägga pengarna på. Ett par exempel på det är Citytunneln i Malmö
            och
          </note>
          <note>
            Hallandsåstunneln. Vi tycker att vi hade kunnat spara in de pengarna
            och lagt dem på andra projekt.
          </note>
          <note>
            Det finns tre partier, Miljöpartiet, Socialdemokraterna och Vänsterpartiet,
            som har gjort en överenskommelse på 121 punkter. Det är en överenskommelse
            mellan tre partier som innebär att partiernas representanter kommer
            att verka för dessa 121 punkterna. Vi i Miljöpartiet ser med tillfredsställelse
            att vi har ett antal viktiga punkter med som rör den här sektorn.
            Vi tror att det kommer att bli bra.
          </note>
          <note>
            Vi har nu en kraftig satsning på järnväg här i landet. Jag tror
            att det är riktigt. Det är en nödvändighet för att utvecklingen
            ska gå åt det håll som vi behöver. Vi behöver styra över mer gods
            och mer trafik till järnvägen.
          </note>
          <note>
            Vi har problem på vägsidan. Vi har problem med trängsel i storstäderna.
            Jag tror att det är nödvändigt med en marknadsprissättning på
            trängseleffekten så att de som kör på vägarna faktiskt får betala
            en avgift.
          </note>
          <note>
            På det viset kan vi styra bort trafik och belöna dem som utnyttjar
            andra alternativ på samma sätt som när det gäller telefonsamtal.
            De kostar mer på dagen än på kvällen. Vi borde ha samma system
            på elsidan också.
          </note>
          <note>
            Låt oss titta på hur kapaciteten ser ut. Det är faktiskt så att
            ett tunnelbanespår har samma kapacitet som 16 bilfiler. Då förstår
            man att vi inte kan lösa problemen i storstadsområdena genom att
            asfaltera ännu fler filer. Vi måste ha andra metoder att lösa
            detta. Den spårbundna trafiken är det alternativ som vi måste
            arbeta vidare med.
          </note>
          <note>
            När det gäller vägarna i övrigt tror jag att olycksutvecklingen
            i den tunga trafiken är ett stort problem som vi har framför oss
            och som vi måste hitta vägar att lösa. Det gäller också det slitage
            som den tunga trafiken ställer till med. Jag har fått lära mig
            att en tung lastbil sliter lika mycket som 10 000 personbilar.
            Jag tror inte att den tunga trafiken egentligen betalar sina kostnader.
          </note>
          <note>
            Det är viktigt att gå vidare och bygga bort de flaskhalsar som
            finns på järnvägen så att vi kan utnyttja systemet i dess helhet.
            Om vi bygger bort en flaskhals kan vi utnyttja resten av kapaciteten
            i systemet.
          </note>
          <note>
            SJ är en aktör inom järnvägsområdet. Jag tror att det vore bra
            om regeringen gav Brandborns järnvägsutredning ett tilläggsdirektiv
            så att man under våren fick möjlighet att titta på de problem
            som finns med SJ:s trafikeringsrättigheter, det vill säga monopolet,
            och hur SJ:s framtid egentligen ska se ut. Det har en betydelse
            för det kapitaltillskott som ska komma. Det finns tid för det
            om man jobbar snabbt. Om Brandborn går igenom de här frågorna
            och om man har en snabbremiss under sommaren så finns detta på
            bordet innan kapitaltillskottet måste ges till SJ i augusti.
          </note>
          <note>
            Sjöfarten är ett energisnålt sätt att transportera gods, men
            problemet är ju att sjöfarten inte har gjort sin läxa när det
            gäller dess miljöpåverkan.
          </note>
          <note>
            Det har vi sett genom de olyckor som har skett på den senaste
            tiden, till exempel den här oljetankern utanför Portugals kust.
          </note>
          <note>
            Jag tror att det är av yttersta vikt att vi i Sverige gör allt
            vi kan för att få våra havsområden deklarerade som PSSA, det vill
            säga particular sensitive sea areas. Det är viktigt att vi försöker
            göra detta genom våra samarbetsorganistationer och att vi också
            går vidare som enskild nation och söker PSSA-status för våra kustområden.
          </note>
          <note>
            Det är också viktigt att vi ställer vettiga krav på sjöfarten
            i övrigt.
          </note>
          <note>
            Den måste minska sin miljöpåverkan. Här pågår ett frivilligt
            arbete som också måste stödjas och uppmuntras, så att man minskar
            utsläppen från fartyg.
          </note>
          <note>
            Inte heller när det gäller bunkerolja har man gjort sin läxa.
            Många fartyg kör på bunkerolja med hög svavelhalt, och det vill
            vi få bort. Det finns ett antal goda exempel, rederier som gör
            ett förträffligt jobb, som har goda fartyg med låga emissioner
            och som kör på bra bunkerolja. De här rederierna borde vi uppmuntra
            eftersom de är exempel som vi vill att de andra ska följa. Vi
            måste hitta sätt att stödja de här företagen. Framför allt bör
            vi när vi handlar upp transporter se till att ställa miljökrav
            på dessa.
          </note>
          <note>
            Luftfarten har klarat sin läxa bra på miljöområdet men har ändå
            en stor miljöpåverkan. Flyget ska användas till det som det är
            bra på. Jag tror att vi har en uppgift i att se över hur flyget
            fungerar, framför allt i glesbygden. Vilka flygplatser ska till
            exempel ha kommunalt stöd, och vilka ska vara statliga? Där finns
            en uppgift för oss.
          </note>
          <note>
            Den stora uppgiften är egentligen att få en samordning mellan
            trafikslagen. Det har många gånger gjorts försök att förbättra
            samordningen många gånger om, men jag tror att detta måste göras
            ordentligt. Alltför mycket sker på det viset att sektorerna bedöms
            var och en för sig. På järnvägshåll tenderar man att se det så
            att allt ska transporteras på järnväg, medan man inom flyget tenderar
            att se det så att allt ska transporteras på flyget etcetera. I
            själva verket är det så att vi når framgång om transportslagen
            samverkar. Det är då som vi kan få ett miljöanpassat och effektivt
            transportsystem.
          </note>
          <note type="speaker">
            Anf. 2 ELIZABETH NYSTRÖM (m):
          </note>
          <note>
            Herr talman! Inledningsvis vill jag yrka bifall till reservation
            nr 2.
          </note>
          <note>
            Givetvis står vi moderater bakom alla våra yrkanden men nöjer
            oss med att yrka bifall till endast en reservation.
          </note>
          <note>
            Regeringen och dess ännu ganska nytillträdda infrastrukturminister
          </note>
          <note>
            Ulrica Messing, som jag vill hälsa välkommen i den nya rollen,
            har ett stort ansvar för den infrastruktur som i många avseenden
            utgör grunden för vårt lands framtida utveckling. Ansvaret medför
            stora utmaningar men också stora möjligheter. Om befintlig infrastruktur
            förvaltas ansvarsfullt och ny infrastruktur utvecklas på ett framåtsyftande
            sätt, är möjligheterna oändliga. Om å andra sidan det förfall
            som i dag tyvärr präglar infrastrukturen tillåts fortsätta och
            en positiv utveckling inte tas till vara, ser framtiden inte alls
            ljus ut.
          </note>
          <note>
            Bristerna i underhållet på vägsidan beräknades av Vägverket vid
            ingången av detta år till närmare 16 miljarder kronor.
          </note>
          <note>
            Exemplet SJ är tydligt. SJ behöver nu 1 miljard kronor för att
            klara ekonomin. Under flera år har tågmaterielen eftersatts. Dessutom
            har SJ
          </note>
          <note>
            tecknat förlustavtal som är mycket tveksamma ur konkurrenssynpunkt
            och som kommer att fortsätta att kosta stora pengar lång tid framöver.
          </note>
          <note>
            En väl utvecklad infrastruktur är en förutsättning för Sveriges
            framtida tillväxt. Den välståndsutveckling som Sverige genomgått
            det senaste århundradet är i stor utsträckning förknippad med
            handel och därmed med transporter och kommunikationer. Infrastrukturen
            gör det möjligt att transportera såväl gods och passagerare som
            information.
          </note>
          <note>
            Kraven på ett transportsystem som tillvaratar alla de olika transportslagens
            möjligheter växer i takt med att inte minst industrins krav på
            punktliga leveranser ökar. I allt större utsträckning fungerar
            de olika transportslagen som komplement till varandra.
          </note>
          <note>
            När infrastrukturen brister och inte klarar att leva upp till
            de krav som dess användare ställer på den har detta betydligt
            mer långtgående konsekvenser än vad som vid första anblicken ser
            ut att vara fallet. Ett vägnät som inte är framkomligt året runt
            och som har hög olycksfrekvens innebär ett allvarligt hinder för
            etablering av företag.
          </note>
          <note>
            Det finns skäl att ifrågasätta den väg regeringen valt att slå
            in på. Den infrastrukturproposition som regeringen presenterade
            häromåret är enligt min mening ett tydligt bevis på att den valda
            vägen inte är den rätta.
          </note>
          <note>
            Trots att trafiken på vägarna ökar och allt tyder på att den
            kommer att fortsätta att öka, vilket leder till omfattande slitage,
            är de resurser som regeringen satsar på vägarna otillräckliga.
            Vi moderater menar att resurserna till infrastrukturen måste fördelas
            på ett helt annat sätt än det regeringen tillämpar, och därför
            har vi föreslagit en kraftig ökning av anslaget till vägarna.
            Detta framgår tydligt i vårt särskilda yttrande.
          </note>
          <note>
            Regeringens oförmåga att få till stånd nödvändiga investeringar
            i vägar och järnvägar riskerar på sikt hela landets tillväxt.
            Tillförlitliga transporter är en absolut nödvändig förutsättning
            för att företag ska våga satsa och investera i Sverige. Hur kan
            regeringen med det underlag som faktiskt finns fortsätta att ignorera
            de stora behov av nödvändiga satsningar som finns?
          </note>
          <note>
            Herr talman! Flera av regeringens tillkortakommanden förtjänar
            att särskilt belysas, och jag ska ta upp ett par av dem.
          </note>
          <note>
            Trafiksituationen i Stockholm är ohållbar, och regeringens vilja
            att göra något åt problemen är minst sagt tveksam. Tre av fyra
            järnvägsresor i vårt land slutar eller börjar i Stockholm. 80
            % av alla fjärrtåg passerar via Riddarholmen. Spåren över Riddarholmen
            invigdes 1871. Då hade
          </note>
          <note>
            Stockholm knappt 200 000 invånare. I dag har regionen närmare
            2 miljoner invånare. Under samma tid har Sveriges befolkning fördubblats.
            På
          </note>
          <note>
            130 år har nästan ingenting gjorts för att utveckla järnvägsinfrastrukturen
            genom Stockholm.
          </note>
          <note>
            Essingeleden togs i bruk i slutet av 60-talet. Sedan dess har
            det i stort sett inte hänt någonting när det gäller att anpassa
            infrastrukturen till den ökande trafiken. Stockholms län har ökat
            sin befolkning med nästan ett helt Malmö, och biltrafiken beräknas
            växa med 60-70 % fram till 2030 i den här regionen. Regeringens
            enda trafikpolitiska insats för stockholmarna är löftet om att
            införa trängselavgifter - något som vi moderater definitivt säger
            nej till.
          </note>
          <note>
            Omkring 7 miljarder kronor per år kostar bristerna i Stockholmsregionens
            infrastruktur i tidsförluster för företagen och den arbetande
            befolkningen. 7 miljarder kronor motsvarar hälften av polisens
            budget.
          </note>
          <note>
            En komplett ring runt Stockholms innerstad har stått på dagordningen
            sedan 1960-talet, liksom en västlig förbifart. Såväl spår- som
            vägkapaciteten genom Stockholm måste öka snarast. Jag är inte
            stockholmare, men jag är svensk och angelägen om att vår huvudstad
            ska ha goda kommunikationer.
          </note>
          <note>
            Jag vill också ta upp de problem som vi har i min hemtrakt Trollhättan.
            Strax efter valet presenterade Vägverket underlaget för den nationella
            vägplanen. Det är med stor förvåning man konstaterar att riksväg
          </note>
          <note>
            45 mellan Göteborg och Trollhättan inte är omnämnd i planen.
            Denna väg, ja hela riksväg 45 ända upp till Karesuando, betyder
            mycket såväl för näringslivets utveckling och den nödvändiga arbetspendlingen
            som för turistnäringen. Det är obegripligt att en regering vid
            planeringen av landets infrastruktur inte tar hänsyn till näringslivets
            möjligheter till utveckling.
          </note>
          <note>
            En utbyggnad av riksväg 45 till Europaväg är en nödvändighet
            för bland annat bilindustrins utveckling i Sverige. Har vi råd
            att äventyra ännu en stor arbetsgivares existens?
          </note>
          <note>
            Även förbindelserna från Göteborg till Oslo, det vill säga E
            6, och
          </note>
          <note>
            Norge-Vänerlänken är två stråk som kräver en snar lösning. Det
            borde vara pinsamt för regeringen att inte åstadkomma bra förbindelser
            med vårt grannland i väster.
          </note>
          <note>
            Herr talman! När vi nu står inför ännu ett års slut tvingas vi
            än en gång konstatera att allt prat om nollvisionen inte är annat
            än just prat.
          </note>
          <note>
            Sedan beslutet om nollvisionen fattades i riksdagen har snart
            3 000 människor förlorat livet i trafiken. Och mycket riktigt
            konstaterar regeringen i sin budgetproposition att det inte finns
            något som tyder på att etappmålet för 2007 om högst 270 döda i
            trafiken kommer att uppnås. Trots detta har regeringen inte gjort
            några större ansträngningar för att ta itu med frågan.
          </note>
          <note>
            Vägnätets standard har stor betydelse för trafiksäkerheten. Bra
            vägar och en god vägmiljö är en förutsättning för ökad trafiksäkerhet.
            De uteblivna infrastruktursatsningarna har satt sina tydliga spår
            i statistiken.
          </note>
          <note>
            Herr talman! Det krävs kraftfulla insatser för att åstadkomma
            en säkrare trafikmiljö för barnen. Ett antal allvarliga olyckor
            har på ett dramatiskt sätt aktualiserat frågan om barns säkerhet
            i bussar. En undersökning
          </note>
          <note>
            NTF nyligen gjorde i 101 kommuner visar att många kommuner inte
            ställer de krav som kan förväntas vid upphandlingar av skolskjutsar.
            Mer än hälften ställer inte krav på bälten, och mer än 40 % ställer
            inte ens krav på sittplats åt alla barn. Inte en enda kommun kräver
            alkolås i bussarna. Kommunerna måste använda den möjlighet de
            i upphandlingssituationer har att ställa krav som kan höja trafiksäkerheten,
            till exempel bälteskrav. När det gäller skolskjutsarna saknar
            dessutom många chaufförer utbildning anpassad efter de särskilda
            krav som ställs i den aktuella miljön. Det kan finnas skäl att
            överväga en speciell utbildning för dessa chaufförer.
          </note>
          <note>
            Herr talman! När regeringen förra hösten presenterade infrastrukturpropositionen
            påpekade vi, redan då, att den var en bluff. Att så verkligen
            är fallet får vi ideligen bekräftat. Bara ett par veckor före
            höstens val blev det känt att Vägverket inte tänkte informera
            om vilka vägar regeringens pengar inte räcker till. Det framkom
            först efter valet. Att en statlig myndighet agerar på det viset
            i en valrörelse kan inte vara acceptabelt.
          </note>
          <note>
            Pratminister Björn Rosengren har lämnat Ulrica Messing ett tungt
            arv.
          </note>
          <note>
            Hur gärna barnet inom oss än skulle vilja att det är tomten i
            sin släde, dragen av renarna, som lägger grunden för det julfirande
            vi står inför är det ju inte så. Det är i stället Posten och Internet
            som ser till att våra julhälsningar når vänner och släktingar
            runtom i världen. Tåg, flyg och båt ger oss möjlighet att trots
            stora avstånd mötas för att tillbringa helgerna tillsammans. Andra
            färdas på våra vintervägar. Låt oss hoppas att de kommer säkert
            fram - trots de yttre omständigheterna.
          </note>
          <note>
            Avslutningsvis, herr talman, vill jag tacka vårt kansli för ett
            fantastiskt arbete, och önskar er alla en god jul och ett gott
            nytt år.
          </note>
          <note type="speaker">
            Anf. 3 RUNAR PATRIKSSON (fp):
          </note>
          <note>
            Herr talman! Fru statsråd! Ledamöter! Kolleger i utskottet! Det
            är en viktig debatt som är på gång! I morse när jag satt och förberedde
            mig slog det mig: Frågan är om inte alla utskott tycker att deras
            eget utskott är det viktigaste, men på något sätt känns det som
            om de frågor som behandlas i trafikutskottets och i minister Messings
            kansli är viktiga för åtkomligheten i hela landet. Och om inte
            den fungerar så fungerar ingenting.
          </note>
          <note>
            En dag när vi på Värmlandsbänken träffade våra företrädare för
            näringen så var det en som sade att välfärd är att färdas väl.
            Jag tycker det är en rätt bra bild för dagens debatt. Om vi skulle
            kunna komma fram till och vara överens om att välfärd är att färdas
            väl så tror jag att det vore bra, även om vi kanske har lite olika
            lösningar på det hela.
          </note>
          <note>
            Ordförande Roxbergh lägger hårt tryck på järnvägssidan, men jag
            bor i en del av Sverige där vi inte har sett ett järnvägsspår
            sedan år 1986, då det kom en regnskur och tog bort järnvägen för
            oss, och möjligen till
          </note>
          <note>
            Miljöpartiets förtret har vi aldrig saknat den. Tyvärr har vi
            inte heller fått några vägar som kompletterar det hela, men det
            vore ju skönt om vi finge det! Det är ju så att vägnätet är det
            som försörjer hela landet med åtkomlighet. Anslaget till kommunikationer
            är ett av riksdagens viktigaste.
          </note>
          <note>
            Visst är skola, vård och omsorg kanske lite mer personligt och
            viktigt, men det byggs egentligen inga skolor och ingen sjukvård
            eller någon annan funktion i Service-Sverige där inte vägen fungerar.
          </note>
          <note>
            Anslaget till politikområde 22 Kommunikationer visar ju en stor
            olikhet mellan den sittande majoriteten och de borgerliga partierna
            tillsammans: 364 miljarder till år 2015 från regeringen och 375
            miljarder som vi säger från Folkpartiet. Det är en skillnad på
            11 miljarder, och det är ganska mycket pengar. Det finns också
            en skillnad mellan satsning på vägnätet och satsning på järnvägsnätet.
            Den rödgröna vänstersvängen har ändock satsat på järnvägen i en
            omfattning som vi tror inte är genomförbar. Sedan finns det projekt
            i järnvägssatsningar som man kan vara tveksam till kostnadsberäkningarna
            för.
          </note>
          <note>
            Tänk om vi hade kunnat komma överens om att vi satsar på vägnätet
            som gagnar alla, oavsett om tågen går eller inte! Vi måste nu
            satsa på vägarna i Sverige så att de blir farbara året om, även
            i tjällossningstider. I
          </note>
          <note>
            dag har vi livsfarliga vägar. 500 dödade per år är ohållbart
            och människokränkande. Vi måste göra någonting åt den saken tillsammans.
          </note>
          <note>
            De fyra borgerliga partiernas reservationer talar ett tydligt
            annat vägspråk än den rödgröna vänstersvängmajoriteten, som jag
            uttrycker mig i dag om den överenskommelse som ligger.
          </note>
          <note>
            Den svenska träindustrin är en av landets viktigaste exportnäringar
            som Folkpartiet anser nonchaleras genom eftersatta satsningar
            på vägnätet. Vi vill föra över 21 miljarder från järnvägssatsningarna
            till vägnätet under perioden plus 11 miljarder mer än regeringen,
            vilket ger
          </note>
          <note>
            32 miljarder, och en satsning av dessa pengar ska riktas strikt
            mot tjälsäkring av det vägnät som är så viktigt för industrin
            - och för skolan, vården och omsorgen i landets landsbygdsdelar,
            alltså där träindustrin med flera finns.
          </note>
          <note>
            Herr talman och fru statsråd! Det enskilda vägnätet måste också
            värnas. BREV-utredningens förslag om försämringar ligger i Folkpartiets
            papperskorg! Men vi ser gärna att lokala privata aktörer kan få
            möjlighet att agera som vägansvariga efter anbudsförfarande där
            marknadsvillkor för det enskilda vägnätet gäller. Det enskilda
            vägnätets möjligheter får inte rubbas, utan måste ges allt det
            stöd som krävs för ett väl fungerande enskilt vägnät, såsom de
            fyra borgerliga partierna skriver i sin reservation, som redan
            är hävdad i dag.
          </note>
          <note>
            Nu måste vi försöka ändra kvaliteten på vägnätet och möjligheten
            till överförande av pengar till det enskilda vägnätet. Så här
            säger trafikanter ofta bland oss som bor i skogslänen: Skogsbilvägen,
            den enskilda - ja, den är okej! Det enskilda vägnätet, som vi
            ska fram på till sågverket, ja, det fungerar. Men statens väg
            är avstängd, kanske fem, kanske sex, kanske sju veckor efter den
            här julhelgen som vi nu ska fira.
          </note>
          <note>
            Det är ohållbart! Vi måste göra någonting åt det vägnät som i
            dag är tjälsjukt.
          </note>
          <note>
            Vi i Folkpartiet tror att PPP-byggande i 50-miljonersklassen
            skulle vara genomförbart under perioden till år 2015. Här kommer
            de satsningar som kan göras i storstadsområden. Precis som Moderaternas
            företrädare här sade är det jätteviktigt även med satsningar i
            storstadsområdena. Det skulle vara möjligt att använda PPP-medel
            för de stora kringfartslederna kring Stockholm och andra storstäder,
            vilket skulle lösgöra medel ur det fasta anslaget i budgeten för
            just de satsningar på vägnätet som jag tidigare nämnde.
          </note>
          <note>
            Den enda väg som jag för min del vill ta upp är väg 45, Sveriges
          </note>
          <note>
            Broadway, som går från Göteborg till Karesuando och som korsar
            alla övriga vägar. Broadway i New York korsar ju alla andra vägar
            och så är det även med 45:an.
          </note>
          <note>
            Herr talman! Fru statsråd! När folk är uppe i talarstolen och
            pratar om väg 45 blir det mycket lokalpolitik. Många gånger framstår
            det som att väg 45 slutar i Trollhättan. I allmänpolitiska debatten
            sades det att den gick ända till Uddevalla. Ibland står jag i
            talarstolen och enligt mig slutar den i Torsby eller vid Dalagränsen.
            Om det är en dalmas som pratar om väg 45 kan det verka som att
            den går till Jämtlandsgränsen. Men väg 45
          </note>
          <note>
            går faktiskt genom hela landet från Göteborg till Karesuando.
            Låt oss nu lyfta väg 45 upp till en Europaväg! Den har ju Europavägsstatus
            i övriga
          </note>
          <note>
            Europa, från Sicilien till Göteborg.
          </note>
          <note>
            Jag ska återkomma till anslagskombinationen. Tänk om regeringen
            hade valt andra samarbetspartner i infrastrukturfrågan än den
            rödgröna vänstersvängen, då är vi i Folkpartiet säkra på att arbetslösheten
            hade varit mindre, sjukskrivningarna på grund av oro för arbetstillfällena
            i
          </note>
          <note>
            Landsbygdssverige hade varit färre, tillgången på läkare, tandläkare
            och företagare hade varit större över hela landet eftersom åtkomligheten
            hade varit större.
          </note>
          <note>
            För att rädda möjligheten att bo och arbeta där man vill med
            dräglig service för de skattekronor - och de är ju ganska många
            - som medborgarna betalar tror jag och Folkpartiet att vi måste
            se en gemensam lösning på frågan om infrastrukturens satsningar.
          </note>
          <note>
            Jag ska avsluta med ett måtto som jag hörde i går kväll på en
            konsert i Stockholm: Vi är på väg tillsammans.
          </note>
          <note type="speaker">
            Anf. 4 JOHNNY GYLLING (kd):
          </note>
          <note>
            Herr talman! Jag har dåliga nyheter till min värderade kollega
            Runar
          </note>
          <note>
            Patriksson. Han vill ju att riksväg 45 ska klassas som Europaväg.
            Jag kan berätta att det inte är alltid som det hjälper. I Blekinge
            där jag bor har vi till exempel Europaväg 22, men på vissa sträckor
            är den tillåtna hastigheten bara 30 km i timmen.
          </note>
          <note>
            I morse när jag slog upp tidningen läste jag om en familj i Jämjö,
            ett litet samhälle i Blekinge, som hade fått oväntat besök - som
            det brukar heta i reklamen. De hade nämligen fått in en långtradare
            i trädgården.
          </note>
          <note>
            Det var tur att det var den här familjen som fick besök och inte
            grannen.
          </note>
          <note>
            De bor nämligen granne med en bensinstation.
          </note>
          <note>
            Så här är det. Det är mycket tung trafik på den här Europavägen,
            men ändå byggs den inte ut. För tio år sedan ville människorna
            i Jämjö ha en förbifart. Kommunen lade ned mycket engagemang på
            att bearbeta Vägverket. Fortfarande finns det ingen förbifart.
            Det är inte säkert att denna lastbilsolycka hade undvikits ändå,
            men risken hade varit mycket mindre om det hade funnits en riktig
            motorväg genom Blekinge.
          </note>
          <note>
            Herr talman! Jag har också goda nyheter till Runar Patriksson
            och övriga. Jag hoppas att väljarna vid nästa val ska se skillnaden
            på den transportpolitik som bedrivs i dag och som skulle ha kunnat
            bedrivas med en annan regering där Folkpartiet, Kristdemokraterna
            och andra partier hade kunnat ingå.
          </note>
          <note>
            Den nuvarande transportpolitiken har inneburit att eftersläpningarna
            av de planer som har beslutats av riksdagen bara har ökat när
            det gäller både vägar och järnvägar. Vägunderhållet är eftersatt
            på ett oacceptabelt sätt. Denna utveckling för Sverige allt längre
            bort ifrån de transportpolitiska målen.
          </note>
          <note>
            Vad är det då för mål som jag avser? Jo, riksdagen har ju beslutat
            om ett övergripande mål och sex delmål. I sin budgetproposition
            har regeringen redovisat hur det har gått med dessa mål. Har man
            uppfyllt dem?
          </note>
          <note>
            Det finns också etappmål.
          </note>
          <note>
            När det gäller tillgänglighet säger regeringen att man inte når
            upp till etappmålet.
          </note>
          <note>
            När det gäller transportkvalitet säger regeringen att det har
            blivit lite bättre, men att man inte når upp till etappmålen.
          </note>
          <note>
            När det gäller trafiksäkerhet säger regeringen att det har blivit
            sämre och att man inte når upp till etappmålen.
          </note>
          <note>
            Herr talman! Trafiksäkerheten skulle förtjäna en egen debatt.
            Jag hoppas kunna återkomma till det ämnet i senare replikväxling.
          </note>
          <note>
            När det gäller miljö som transportmål säger regeringen att det
            enda av de olika målen inom miljöområdet som har nåtts är målet
            för luftföroreningar. Där har det blivit bättre, och det är naturligtvis
            väldigt positivt.
          </note>
          <note>
            När det gäller målet regional utveckling säger regeringen att
            det är osäkert om målen har nåtts där.
          </note>
          <note>
            När det slutligen gäller jämställdhet, som är ett nytt mål, har
            regeringen ingen uppföljning, och det har sina naturliga förklaringar
            eftersom det är så nytt.
          </note>
          <note>
            Vi kristdemokrater föreslår i stället att man ska satsa kraftigt
            på det svenska väg- och järnvägsnätet. Vi redovisar detta i vår
            motion T462. Vi vill satsa särskilt på trafiksäkerhet, regional
            utveckling och miljö. Vi vill vidare satsa på underhåll av och
            investeringar i vägar och järnvägar med
          </note>
          <note>
            4,3 miljarder kronor mer än det som regeringen har föreslagit.
            Av detta reserveras 1 miljard kronor till ett förbättrat vägunderhåll.
          </note>
          <note>
            Därutöver föreslår vi att man ska lägga fast ett program för
            investeringar med alternativ finansiering, så kallad PPP, och
            jag ska be att få återkomma till detta.
          </note>
          <note>
            Herr talman! Jag vill yrka bifall till en enda reservation i
            det här betänkandet, och det är reservation nr 3. Vi kristdemokrater
            står självfallet bakom alla reservationer där vi finns med, men
            jag yrkar bifall enbart till reservation nr 3.
          </note>
          <note>
            Inom detta område har vi också väckt fem särskilda kommittémotioner
            om trafiksäkerhet, sjöfart, åkerinäring, post, tele, IT och en
            motion med rubriken Bilen och miljön.
          </note>
          <note>
            Claes Roxbergh sade flera intressanta saker i sitt inledningsanförande.
            Jag skulle vilja ställa en fråga till honom.
          </note>
          <note>
            Claes Roxbergh pratade om den goda sjöfarten som vi bör uppmuntra,
            de som är seriösa, vill ha hög säkerhet, har bra olja i sina tankar
            och så vidare. Jag håller verkligen med om att vi måste uppmuntra
            sådan sjöfart. Jag skulle vilja fråga Roxbergh om Miljöpartiet
            är berett att stödja förslaget om en tonnageskatt för sjöfarten,
            så att den svenska sjöfartsnäringen får ännu bättre villkor och
            kan fortsätta att växa och föregå med goda exempel.
          </note>
          <note>
            Herr talman! Jag skulle vilja ägna några ord åt våra vägar. Karin
          </note>
          <note>
            Boye skrev i sin dikt I rörelse: "Nog finns det mål och mening
            i vår färd
          </note>
          <note>
            - men det är vägen, som är mödan värd." Nu tror jag inte att
            hon skrev om de fysiska vägar vi färdas på, men ändå.
          </note>
          <note>
            Jag undrar om alla håller med om att vägen är mödan värd. Hur
            är det med de som bor i Norrlands inland, håller de med om att
            det är värt att färdas på de dåliga vägarna? Vad tror ni att de
            människor jag nämnde tidigare i samhället Jämjö tycker om sin
            Europaväg som går rakt igenom samhället? Vad tycker trollhätteborna
            om väg 45? Det har vi redan hört.
          </note>
          <note>
            Vad tycker boråsborna om väg 40? Vad tycker skaraborna om E 20?
            Vad tycker stockholmare om vägtrafiken här runtomkring? Och vad
            tycker alla enskilda vägföreningar runtom i landet när de nu i
            många fall får minskat stöd av staten?
          </note>
          <note>
            Jag tror att det är många som saknar en kraftig satsning på vägarna.
          </note>
          <note>
            Hur kommer det sig till exempel att vårt grannland Danmark gör
            ungefär samma investering per invånare i sitt statliga vägnät?
            Det är bara det att
          </note>
          <note>
            Sverige har ett vägnät som är åtta gånger längre. Vi skulle alltså
            behöva satsa åtta gånger mer för att upprätthålla lika bra standard
            på de statliga vägarna. Sverige är ju ett glest befolkat land,
            och det motiverar kraftiga satsningar på vägarna.
          </note>
          <note>
            Vägverket har ett underhållsberg att kämpa med, det vill säga
            eftersatt underhåll. Det är i storleksordningen 15 miljarder,
            har vi fått höra. I
          </note>
          <note>
            budgetpropositionen säger regeringen själv att det måste vara
            god framförhållning. Det har vi inte sett särskilt mycket av,
            när beslutade projekt läggs ned eller skjuts på framtiden.
          </note>
          <note>
            På sidan 28 i budgetpropositionen skriver man följande: "För
            att uppnå de transportpolitiska målen skall vid prioritering av
            åtgärder de mest samhällsekonomiskt lönsamma åtgärderna väljas."
            Hur hänger detta ihop med den senaste uppfinningen Norrbotniabanan?
            Här kan man i valrörelsen och vid regeringsförhandlingar på fem
            minuter, tycks det, komma överens om en satsning på mellan 12
            och 24 miljarder. Det är de siffror som jag har hört. Jag vore
            tacksam om kommunikationsministern Ulrica
          </note>
          <note>
            Messing kunde säga någonting i dag om vad som händer med Norrbotniabanan.
          </note>
          <note>
            Jag tycker att man ska lyssna på vad näringslivet säger när det
            gäller att hushålla med våra pengar:
          </note>
          <note>
            1. Vidmakthåll befintlig infrastruktur.
          </note>
          <note>
            2. Förstärk och bygg bort de brister som finns.
          </note>
          <note>
            3. Genomför först beslutade projekt.
          </note>
          <note>
            4. Därefter kan man fatta beslut om nya projekt.
          </note>
          <note>
            Herr talman! Jag skulle vilja säga något om alternativ finansiering.
            Vi tror att det är ett sätt att komma snabbare fram med stora,
            dyra projekt på väg- och järnvägssidan. Det har fungerat i andra
            länder. Regeringen har tidigare lovordat PPP-tanken men har sedan
            övergett den på grund av att
          </note>
          <note>
            Vänsterpartiet har sagt nej till den i förhandlingar. Därför
            är min fråga till ministern: När kan vi få en satsning på public-private
            partnership i Sverige, så att vi kan bygga färdigt de vägar som
            behövs?
          </note>
          <note type="speaker">
            Anf. 5 CLAES ROXBERGH (mp) replik:
          </note>
          <note>
            Herr talman! Jag fick en fråga av Johnny Gylling angående tonnageskatten.
            Rederinäringen har ett problem. När man säljer ett fartyg får
            man in en vinst från den försäljningen. I dag finns det otillräckliga
            fonderingsmöjligheter. Det är inte säkert att man kan köpa ett
            nytt fartyg under löpande räkenskapsår. Det är en fråga som behöver
            lösas för rederinäringen. Tonnageskatt är ett alternativ. Jag
            tycker att det intressant och att man kan fundera vidare på det
            spåret.
          </note>
          <note>
            Som sagt, rederinäringen har ett behov av lösning när det gäller
            de här realisationsvinsterna.
          </note>
          <note type="speaker">
            Anf. 6 JOHNNY GYLLING (kd) replik:
          </note>
          <note>
            Herr talman! Jag tackar Claes Roxbergh för det intressanta svaret.
          </note>
          <note>
            Det visar att Miljöpartiet, som jag tolkar det, är öppet för
            att diskutera den formen av beskattning i stället för traditionell
            vinstbeskattning. De flesta EU-länder har infört systemet med
            tonnageskatt för att underlätta för sin egen handelsflotta medan
            Sverige och något annat land är ensamma om att inte ha det systemet.
            Det är godkänt i de konkurrensregler som gäller inom EU. Men varför
            ska Sverige vara sist på det området?
          </note>
          <note>
            Varför ska de svenska redarna som försöker satsa på säkerhet
            och god sjöfart inte få samma villkor som de andra?
          </note>
          <note>
            Jag tolkar det här svaret som positivt och hoppas att riksdagen
            inom en inte alltför avlägsen framtid ska besluta om tonnageskatt
            för sjöfarten.
          </note>
          <note type="speaker">
            Anf. 7 KARIN SVENSSON SMITH (v):
          </note>
          <note>
            Herr talman! Det är en budgetdebatt vi har i dag, en debatt kring
            trafikutskottets budgetbetänkande. Vår uppgift som riksdagsledamöter
            är att fördela anslag och fatta de beslut som behövs så att de
            transportpolitiska målen nås. Vi har enigt beslutat om de sex
            målen. I stället för att uppehålla mig kring enskilda väg- och
            järnvägssträckningar tänkte jag precisera målsättningen: Vad är
            syftet med trafikpolitiken? Vad är det vi ska nå med de beslut
            vi fattar här i riksdagen?
          </note>
          <note>
            Ett av målen handlar om tillgänglighet. Vi redovisar i betänkandet,
            precis som regeringen redovisar i propositionen, att målet inte
            nås. Det är dock svårt att mäta det, för det finns inte några
            preciserade etappmål. I
          </note>
          <note>
            vissa avseenden har tillgängligheten ökat, i andra avseenden
            har den försämrats. Här krävs det ytterligare ansträngningar.
            Särskilt de funktionshindrade är oroliga för hur det ska gå till
            att klara av det riksdagsbeslut som är fattat när det gäller deras
            tillgänglighet till olika transportmedel.
          </note>
          <note>
            Ett transportpolitiskt mål handlar om positiv regional utveckling.
            Det är också svårt att mäta. Det är viktigt att man funderar över
            vad det innebär och vilka beslut som följs. Man ser att den tendens
            som finns till överhettning av storstäderna och utarmning av glesbygden
            fortsätter. Hur skulle transportpolitiken kunna se ut för att
            bättre klara det målet?
          </note>
          <note>
            Ett transportpolitiskt mål handlar om transportkvalitet. I vissa
            avseenden konstaterar man att den har förbättrats. Det övervägande
            är dock negativt, varpå man säger att de mål riksdagen har satt
            upp inte nås. Jag vill i det sammanhanget komma med en annan uppgift
            än den Claes
          </note>
          <note>
            Roxbergh har när det gäller kvaliteten på våra vägar. Om man
            läser Vägverkets sektorsredovisning motsvarar en fullastad långtradare
            75 000
          </note>
          <note>
            personbilar i förslitning av vägen och inte 10 000. Det är möjligt
            att det inte är helt korrekt, men jag har ingen annan källa än
            Vägverket och det är trots allt den myndighet som sköter vägarna
            i vårt land. I det avseendet tror jag nog att vi ska utgå från
            den redovisning Vägverket gör.
          </note>
          <note>
            Vi har ett transportpolitiskt mål som handlar om trafiksäkerhet.
          </note>
          <note>
            Etappmålen är synnerligen precisa. Det går därför att tydligt
            konstatera att utvecklingen går åt helt fel håll. Jag tänker inte
            uppehålla mig närmare vi det, för det har vi haft en interpellationsdebatt
            om. Jag hoppas att vi återkommer till det i kammaren vid ett senare
            tillfälle under mandatperioden. Jag finner det särskilt angeläget
            att den nationella samling som nu arbetar för att komma fram med
            förslag till hur vi ska nå nollvisionen också leder till förslag
            och en proposition som vi kan fatta beslut om här, som gör för
            troligt att vi når de mål vi har satt upp.
          </note>
          <note>
            Vi har ett nytt transportpolitiskt mål, jämställdheten. Här finns
            ingen redovisning och det är inte så mycket att säga om det. Men
            vi kan kanske gissa varför. Meningen är att kvinnors och mäns
            transportbehov ska tillgodoses i lika stor utsträckning. Likaså
            ska de skillnader i värderingar som man konstaterat finns i lika
            omfattning prägla de beslut vi fattar om transportpolitiken.
          </note>
          <note>
            När man går igenom ledningarna för de olika aktörerna på transportmarknaden
            är det lätt att konstatera att där inte finns någon jämställdhet.
          </note>
          <note>
            När man lyssnar på kollektivtrafikresenärerna, av vilka majoriteten
            är kvinnor, och jämför den vikt som tillmäts deras önskemål med
            den som tillmäts de tunga vägaktörerna i sammanhanget, vilka övervägande
            är män, inser man att där inte finns någon jämställdhet. Det krävs
            mycket mer insatser för att klara av jämställdhetsmålet, men eftersom
            det ännu inte är preciserat hur detta ska mätas lär vi få återkomma
            till frågan.
          </note>
          <note>
            Det sista transportpolitiska målet som jag tänkte ta upp handlar
            om miljön. Vi har i trafikutskottsbetänkandet delat upp det i
            tre variabler, nämligen klimat, luftföroreningar och buller. Med
            tanke på hur man mäter luftföroreningar kommer man förmodligen
            att nå målen. Men man måste nog vidga begreppet luftföroreningar.
            Det är inte en gång för alla givet vilka luftföroreningar som
            är väsentligast i sammanhanget. Det är inte heller givet att de
            mål vi har satt upp är tillfyllest för att nå det övergripande
            målet om en långsiktigt hållbar utveckling.
          </note>
          <note>
            Vad gäller klimat är utvecklingen definitivt på väg åt fel håll.
            Detsamma gäller buller. Inte heller där har vi nått särskilt långt.
          </note>
          <note>
            Flera av de tidigare talarna har hänvisat till den infrastrukturproposition
            som Vänsterpartiet och Socialdemokraterna lade fram under den
            förra mandatperioden, och som bifölls av riksdagen. När den propositionen
            arbetades fram fanns det ett mycket djupt resonemang kring hur
            man ska göra, vilka förändringar som behövs i form av investeringar
            för att uppnå målen. Därför beslutade man att göra en kraftig
            satsning på en utvidgning av järnvägens kapacitet. Jämfört med
            traditionell vägtrafik är järnvägen det transportslag som gör
            det mer sannolikt att vi ska nå de transportpolitiska målen.
          </note>
          <note>
            Precis som Miljömålsrådet konstaterar i sin rapport ser det inte
            ut som om de 15 miljömål som riksdagen har beslutat om ska kunna
            uppnås, egentligen inte något enda av dem. Den största anledningen
            till detta är vägtrafikens ökning. Det har vi i det rödgröna regeringssamarbetet
            tagit fasta på, och därför ser infrastrukturpropositionen ut som
            den gör, därför ser 121-punktsprogrammet ut som det gör. I stället
            för en utbyggnad av nya vägleder anvisar vi en marknadsprissättning
            på vägutrymmet.
          </note>
          <note>
            Vi finner att det är mer rationellt, och då är det också mer
            troligt att vi klarar de mål vi har satt upp för trafikpolitiken.
          </note>
          <note>
            De kommentarer som de borgerliga partierna tidigare gjort har
            bestått av flera inviter till regeringen att kanske hellre samarbeta
            med de borgerliga partierna än med Vänsterpartiet och Miljöpartiet.
            Man hänvisar till public-private partnership som ett sätt att
            klara de problem som i dag finns inom transportområdet.
          </note>
          <note>
            Det påstås här att det är Vänsterpartiet som har förhindrat att
            den metoden används. I så fall har vi oväntade allierade i Finansdepartementet,
            för det är minsann inte bara vi som är skeptiska till att låna
            från framtida generationer för att lösa de problem som vi själva
            har gett upphov till. Att ha en långsiktigt hållbar ekonomi är
            en förutsättning för att kunna föra en långsiktigt hållbar trafikpolitik.
          </note>
          <note>
            Jag tänkte något kommentera de tre reservationer som jag också
            yrkar bifall till. Det är reservationerna 10, 18 och 22. I ett
            senare anförande kommer Karin Thorborg att kommentera en ytterligare
            reservation som
          </note>
          <note>
            Vänsterpartiet står bakom.
          </note>
          <note>
            Jag börjar med reservation 22 som handlar om kollektivtrafik
            i glesbygd. Vi har gjort en plan att investera i hållbara transportmedel,
            men det är också rimligt att staten tar ansvar för att den trafik
            som finns ska vara långsiktigt hållbar. Då behöver man inte bara
            nya spår, utan man behöver också en kollektivtrafik som fungerar.
            Därför är det viktigt att tillföra de medel som behövs för att
            de fyra nordligaste länen inte ska få ett försämrat trafikutbud.
            I annat fall talar staten med kluven tunga. Det är inte rimligt
            att vi ska vädja till medborgarna att göra de ansträngningar som
            behövs för att klara de miljöåtaganden som är nödvändiga för framtiden.
          </note>
          <note>
            Reservation 18 handlar om Bromma. Vi vill att Bromma läggs ned.
          </note>
          <note>
            Vi vill inte att man förlänger avtalet eller försöker skapa ett
            nytt avtal när det gäller Bromma. Vi är mycket nöjda med att trafikutskottet
            har kunnat enas om en trängselprissättning i linje med de upprepade
            påpekanden som kommit från Konkurrensverket om att konkurrensen
            i dag är åsidosatt genom det gammalmodiga system som grandfather´s
            right utgör.
          </note>
          <note>
            Det är också oklokt att vidga kapaciteten, eftersom flyget är
            ett av de transportslag som måste minskas om vi ska klara de klimatåtaganden
            vi har kommit överens om.
          </note>
          <note>
            Slutligen tänkte jag säga något om reservation 10. Den handlar
            om fritidsbåtar. Trafikutskottet har vid flera tillfällen begärt
            att regeringen ska återkomma med ett förslag till register. Registret
            behövs för att det ska vara möjligt att beskatta denna sektor.
            I dag bekostar handelssjöfarten genom sina avgifter de utgifter
            Sjöfartsverket har för fritidsbåtarna.
          </note>
          <note>
            Det är inte rimligt. Även denna sektor måste ta ansvar för de
            kostnader den ger upphov till.
          </note>
          <note type="speaker">
            Anf. 8 JOHNNY GYLLING (kd) replik:
          </note>
          <note>
            Herr talman! Jag skulle vilja fråga Karin Svensson Smith om detta
            med alternativ lånefinansiering. Karin Svensson Smith säger återigen
            att det är kommande generationer som får betala om man använder
            den så kallade PPP-finansieringen. Men om man tittar på hur det
            ser ut i dag med den politik som bedrivs ser man att Banverkets
            och Vägverkets låneskulder för olika projekt uppgår till 35 miljarder
            kronor. Nästa år används 25 % av Banverkets anslag för banhållning
            och sektorsuppgifter till räntor och amorteringar. Det är 1,8
            miljarder kronor. Botniabanan ska betalas tillbaka på 25 år med
            räntekostnader på 10 miljarder. Tror inte
          </note>
          <note>
            Karin Svensson Smith att ett sådant stort projekt skulle tjäna
            på en ökad riskfördelning med andra intressenter, snabbare utbyggnad
            och hårdare kostnadskontroll, alltså om man använde den så kallade
            PPP-
          </note>
          <note>
            finansieringen?
          </note>
          <note type="speaker">
            Anf. 9 KARIN SVENSSON SMITH (v) replik:
          </note>
          <note>
            Herr talman! Jag kan hålla med Johnny Gylling om det sista han
            sade;
          </note>
          <note>
            det är rätt så viktigt med hård kostnadskontroll. Kostnaderna
            för många av infrastrukturprojekten har visat sig skena i väg
            och man har inte haft kontroll över dem. Men vi är av den meningen
            att detta bör skötas av
          </note>
          <note>
            Vägverket och Banverket och att de regleringsbrev som regeringen
            utfärdar ska räcka för att de medel som riksdagen anslår används
            på ett effektivt sätt.
          </note>
          <note>
            Vi har tvingats låna till vissa av infrastrukturprojekten då
            man inte har kunnat finansiera dem inom nuvarande ram. Jag vill
            i det sammanhanget påminna om att vi är två partier som ska svara
            för dessa frågor, och infrastrukturpropositionen är ett resultat
            av en kompromiss. Ett parti med 12 % av rösterna, som vi då hade,
            kan inte göra anspråk på att ensamt få bestämma om förslagen i
            propositionen.
          </note>
          <note>
            Frågan om effektivitet är intressant. Vad får Johnny Gylling
            att tro att någon annan skulle kunna låna upp dessa medel till
            en bättre räntesats än den som Riksgälden klarar av? Det är ett
            av huvudmotiven till att man väljer en lånefinansiering inom Riksgäldens
            ram snarare än en privat upplåning. Precis som Riksdagens revisorer
            har påpekat så är PPP ofta ett sätt att komma runt den samhällsekonomiska
            avvägningen mellan olika förslag till infrastruktursatsningar
            som man måste göra för att uppnå full effektivitet för de medel
            som står till förfogande.
          </note>
          <note type="speaker">
            Anf. 10 JOHNNY GYLLING (kd) replik:
          </note>
          <note>
            Herr talman! Jag tackar Karin Svensson Smith för svaret. När
            det gäller kostnader för lån kan naturligtvis staten låna billigare.
            Men staten kan uppenbarligen inte ha den kostnadskontroll som
            krävs. Det ser vi på de projekt som skenar i väg, Citytunneln,
            Hallandsåsen, Botniabanan, för att nämna tre stora järnvägsprojekt.
          </note>
          <note>
            Jag skulle vilja ta upp en annan fråga med Karin Svensson Smith.
            Det gäller den tunga trafiken. Det talades i debatten tidigare
            om hur mycket mer ett tungt fordon sliter på vägbanan. Ofta utpekas
            den tunga trafiken av Vänsterpartiet som enbart ett problem. Man
            ser inte de fördelar som lastbilarna också ger oss i samhället.
          </note>
          <note>
            Jag undrar om Karin Svensson Smith tagit del av en ny rapport
            från
          </note>
          <note>
            SIKA som säger att marginalkostnaderna för slitaget av tunga
            fordon inte alls är så höga som man trott tidigare utan ungefär
            17 gånger högre jämfört mot en personbil. I annat fall skulle
            jag önska att Karin Svensson
          </note>
          <note>
            Smith tar del av den rapporten.
          </note>
          <note type="speaker">
            Anf. 11 KARIN SVENSSON SMITH (v) replik:
          </note>
          <note>
            Herr talman! Jag kan försäkra Johnny Gylling att jag mycket noggrant
            följer alla de publikationer som SIKA ger ut med bäring på vårt
            område, och det har de i princip allihop.
          </note>
          <note>
            När det gäller kostnaderna för vägslitaget och vilken marginalkostnad
            man ska sätta finns det en diskussion bland ekonomerna om vad
            som är rimligt. Det beror till exempel på hur man värderar den
            klimateffekt som koldioxidutsläppen ger upphop till.
          </note>
          <note>
            Jag satt själv i Kommunikationskommittén. Detta med klimat är
            svårt att förutsäga. Det som då låg för handen var att de förväntade
            klimatförändringarna skulle leda till att Golfströmmen ändrade
            riktning och att vi i så fall i Sverige skulle få en sänkning
            av medeltemperaturen med 17
          </note>
          <note>
            grader. Hur sätter man priset på en sådan förändring?
          </note>
          <note>
            Det finns en mycket stort osäkerhetsmoment. Det som är helt klart
            är att den tunga trafiken sliter mer än personbilstrafiken. Men
            här är Vänsterpartiet mycket nyanserat. Vi måste hitta en kombination
            mellan olika transportslag. Inget transportslag kan ensamt tillgodose
            de transportbehov som finns. Man måste samverka mellan väg, järnväg
            och sjöfart på ett sätt som tyvärr inte alls är fallet i dag.
            Här måste vi vara kreativa och hjälpas åt med goda förslag om
            det ska bli så.
          </note>
          <note>
            Vi har konstaterat vid flera tillfällen att i dag överutnyttjas
            det svenska vägsystemet. Tunga transporter går från norr till
            söder medan kusten inte alls utnyttjas på det sätt som den borde.
            Det leder till att vägarna som glesbygdens befolkning är tvungna
            att använda för sina transporter är i sämre skick än vad som annars
            skulle vara fallet.
          </note>
          <note type="speaker">
            Anf. 12 SVEN BERGSTRÖM (c):
          </note>
          <note>
            Herr talman! Som många redan påpekat är detta en viktig debatt
            även om en del kanske tycker att det är som jästen efter degen,
            eftersom riksdagen redan den 4 december bestämde hur mycket pengar
            som ska användas till utgiftsområdet. Men vi kan ägna oss åt att
            diskutera de mål vi har för transportpolitiken, hur vi lyckas
            följa upp och utvärdera dem och vad vi kan göra för att förbättra
            uppfyllandegraden. Det har redan Johnny
          </note>
          <note>
            Gylling och Karin Svensson Smith varit inne på.
          </note>
          <note>
            Det är en viktig debatt även om ramen redan är fastställd. Ramen
            är som bekant för år 2003 25 858 miljoner kronor. Det är hemskt
            mycket pengar tycker väl de flesta. Så mycket har i varje fall
            inte jag i min plånbok. Ändå räcker det inte. Centerpartiet, som
            jag företräder, har föreslagit att man borde anslå en något större
            ram. Vi har föreslagit att den ska vara 1,7 miljarder större,
            27 568 miljoner kronor. Vi anser att det behövs mer pengar främst
            för att klara ett tillräckligt bra underhåll av våra allmänna
            vägar och för att det enskilda vägnätet ska ges rimliga villkor.
            Vi vill också satsa mer på en kollektivtrafik värd namnet främst
            i norra
          </note>
          <note>
            Sverige där den nu är akut hotad.
          </note>
          <note>
            Från Centerpartiet har vi i partimotion och i två kommittémotioner
            redovisat vår syn på de kommunikationspolitiska frågorna. I de
            motionerna lägger vi fram ett antal förslag som om de genomfördes
            skulle ge inte en massa nya fina motorvägar runtom i landet -
            det är inte riktigt vår melodi - men däremot en avsevärt bättre
            skötsel av det vägnät vi redan har. Där skiljer sig Centerpartiet
            kanske främst från Moderaterna som vill bygga väldigt många nya
            stora fina vägar, även om det också talar om underhållet.
          </note>
          <note>
            Jag ska i mitt inlägg utveckla en del av den politik som Centerpartiet
            står för på området. Jag har också en del kommentarer och frågor
            till
          </note>
          <note>
            Socialdemokraterna och de så kallade samarbetspartierna Vänstern
            och
          </note>
          <note>
            Miljöpartiet.
          </note>
          <note>
            Herr talman! Jag vill dock börja med att yrka bifall till reservation
            nr 22 och nr 23. Jag står självfallet bakom alla de reservationer
            där jag finns med. Men för tids vinnande i samband med votering
            avstår jag från att yrka votering på fler än dessa.
          </note>
          <note>
            För oss i Centerpartiet är frågan om att skapa bra och likvärdiga
            utvecklingsvillkor i alla delar av landet en hjärtefråga. Hur
            människor och företag kan ta sig fram på våra vägar och järnvägar
            är en oerhört viktig del när vi talar om rättvisa och lika villkor.
          </note>
          <note>
            Det handlar också om sådant som allmän samhällelig service. Det
            handlar om post och teleförbindelser. Det handlar även om den
            digitala infrastrukturen i form av tillgång till bredband i ordets
            verkliga mening.
          </note>
          <note>
            Låt mig samtidigt som jag vill rikta ett välkommen till vår nye
            minister på området Ulrica Messing få rikta en fråga till henne
            redan nu. Hur ser regeringen på målsättningen att hela svenska
            folket ska ges möjlighet till snabb och tillförlitlig uppkoppling
            till Internet? Var tog ambitionerna att
          </note>
          <note>
            98 % av svenska folket skulle vara uppkopplat år 2002 vägen?
          </note>
          <note>
            Jag såg i en tidningsintervju att Ulrica Messing sade: Jag tar
            inte orden "bredband åt alla" i min mun. Men vad tar hon då i
            sin mun? Vad har hon att säga till alla dem som tycker att det
            är för klent när bara storstadsområden och de riktigt stora tätorterna
            ska ha tillgången medan landsbygden och små orter lämnas i sticket?
          </note>
          <note>
            För säkerhets skull vill jag klart deklarera att vi har kvar
            Centerpartiets klara inriktning på en digital allemansrätt med
            rättvisa och likvärdiga villkor oberoende av om du bor i storstad
            eller på landsbygden. Människor ska har rätt att koppla upp sig.
            Det är en lika stor och viktig fråga som en gång järnvägen och
            telenätet var. Det är viktigt att det blir tillgång för hela landet
            på lika villkor.
          </note>
          <note>
            Det är grundläggande viktiga frågor om man mena allvar med att
            åstadkomma livskraft i hela landet och hejda den sociala och regionala
            klyvning vi kan se i dag. För att människor och företag ska våga
            investera och driva företag i alla delar av landet måste de veta
            att infrastrukturen fungerar på såväl kort som lång sikt. En välskött
            infrastruktur med säkra transporter ger också människor möjlighet
            att i större utsträckning pendla till och från arbete och studier
            men också att resa för att träffa vänner och bekanta, vilket ökar
            livskvalitet och självbestämmande.
          </note>
          <note>
            Med dåliga kommunikationer, fysiska såväl som digitala, uteblir
            investeringar och nyetableringar. Det är en förödande utveckling
            om privata satsningar och företagande i områden som är i störst
            behov av dessa går om intet för att staten inte tar sitt ansvar
            för en fungerande infrastruktur.
          </note>
          <note>
            Vägverkets ledning var och hälsade på oss i trafikutskottet för
            en tid sedan. De bekräftade för trafikutskottet att det behövs
            avsevärt mer resurser för att klara drift och underhåll av vägnätet
            men också för att klara nödvändiga investeringar i tid. Det gäller
            till exempel om- och nybyggnad av E 4. Många andra har här talat
            om sina hjärtefrågor i sina hemregioner. I mitt fall handlar det
            om E 4. Det är motorväg, Runar Patriksson, men dess standard är
            dessvärre asfalterad kostig genom stora delar av södra Norrland.
            Det har funnits löften om utbyggnad år 2002, sedan år
          </note>
          <note>
            2004, och nu ligger det någonstans i fjärran. Det vore välkommet
            om
          </note>
          <note>
            Ulrica Messing även på den punkten kunde ge klart besked om att
            Europavägar är prioriterade i sådana sammanhang.
          </note>
          <note>
            Herr talman! Vägnätets standard har under de senaste åren dessvärre
            försämrats främst på det mindre vägnätet. Kostnaderna för att
            återhämta det uppskjutna underhållet av vägnätet värderas i dag
            av Vägverket, inte av mig utan av Vägverket, uppgå till ca 15
            miljarder kronor.
          </note>
          <note>
            Utöver detta kostar de dåliga vägarna årligen människor och företag
            stora summor pengar. Fordon körs sönder och måste repareras för
            dyra kostnader. Gods kommer inte fram. Vägar stängs. Trafiksäkerheten
            försämras. Det blir också långsiktigt dyrare för samhället att
            skjuta upp nödvändiga drifts- och underhållsåtgärder då senare
            insatser ofta blir mer omfattande och kostnadskrävande.
          </note>
          <note>
            Det behövs alltså mer pengar främst till drift och underhåll
            men också resurser till byggande av vägar och järnvägar för att
            få bort flaskhalsar och skapa en säkrare och mer funktionell infrastruktur.
            I förra årets infrastrukturproposition lyckades vi påverka regeringen
            till att satsa mer pengar på tre viktiga områden: bärighet, tjälsäkring
            och rekonstruktion.
          </note>
          <note>
            Det är väldigt viktigt och bra, men det räcker inte.
          </note>
          <note>
            Underhållet blir inte bättre av att man höjer standarden på vägnätet.
          </note>
          <note>
            Centerpartiet anser, som jag påtalade inledningsvis, att anslaget
            för
          </note>
          <note>
            2003 bör räknas upp med 1,7 miljarder kronor för att Vägverket
            ska kunna börja ta igen det eftersläpande underhållet och för
            att angelägna investeringar ska komma till stånd. I den fortsatta
            investeringsplaneringen är vi också öppna för möjligheten att
            pröva PPP-finansiering. Vi tror inte att det är någon universalmedicin,
            men vi är som sagt öppna för möjligheten för att påskynda och
            effektivisera väg- och järnvägsbyggande.
          </note>
          <note>
            Jag vill också understryka att mer resurser behövs för att vidmakthålla
            standarden på det viktiga enskilda vägnätet. För att ta igen eftersatt
            underhåll och för att de enskilda vägarna ska kunna rustas och
            fylla sin funktion har Centerpartiet avsatt 170 miljoner kronor
            mer än regeringen och dess samarbetspartier för år 2003.
          </note>
          <note>
            Enligt vår uppfattning bör såväl Vägverket som Banverket kunna
            effektivisera sin administration ytterligare. Där sparar vi pengar.
            Mot den bakgrunden bör verkens administrationsanslag räknas ned
            för nästa budgetår.
          </note>
          <note>
            Herr talman! En nödvändig utgångspunkt för ett hållbart transportsystem
            är också enligt Centerpartiets uppfattning att skapa ett grönt,
            sammanhållet transportsystem. För att uppnå detta måste mer trafik
            - såväl persontrafik som gods - flyttas från väg till järnväg
            och till andra mer miljövänliga transportslag. Kollektivtrafiken
            måste ges utrymme för utveckling. Teknik och drivmedel måste förbättras.
            Användningen av fossila bränslen måste minska och på sikt helt
            fasas ut till förmån för mer miljövänliga drivmedel om vi ska
            nå de miljömål som riksdagen har bestämt att vi ska sträva efter.
          </note>
          <note>
            En anpassning av transportsystemet i hållbar riktning kräver
            åtgärder på både kort och lång sikt. Omställningen måste ske på
            ett sådant sätt att det är möjligt att bo och verka på landsbygden,
            i småorter och i större städer. Detta ställer extra stora krav
            på att vi har ett sammanhållet transportsystem - ett system som
            har möjligheter att samordna de olika transportslagen och utnyttja
            varje transportslag till det som det är bäst på.
          </note>
          <note>
            Herr talman! Jag ska säga något om järnvägen och krisen där just
            nu.
          </note>
          <note>
            Det som en gång kallades hela svenska folkets järnväg, SJ AB,
            är konkursmässigt. Det fattas en miljard i kassan, och en extra
            bolagsstämma är inkallad för att försöka reda upp eländet. Det
            här fick vi bekräftat vid en utfrågning av näringsminister Leif
            Pagrotsky i fredags. Däremot fick vi inga besked om varifrån de
            pengar som nu måste tillföras SJ ska tas. Inte heller fick vi
            veta vilket sätt de ska tillföras på och inte om det räcker med
            en miljard.
          </note>
          <note>
            Varken Ulrica Messing, som talar för regeringen här i dag, eller
            den nytillträdde näringsministern Pagrotsky kan naturligtvis personligen
            ställas till ansvar för situationen inom SJ. Det är inte heller
            rimligt att begära ett fullödigt besked nu om hur man ska lösa
            krisen. Men några antydningar kan vi kanske få. Däremot är regeringen
            Persson i allmänhet och den avgångne näringsministern Björn Rosengren
            i synnerhet ansvarig för den bristande kontrollen och miljardrullningen
            inom SJ.
          </note>
          <note>
            Jag har sagt det förut och jag säger det gärna igen: Det är närmast
            pinsamt att regeringen och dess ägarrepresentanter i SJ:s styrelse
            låter det gå så långt att man behöver minst ett miljardtillskott
            för att undvika likvidation. Staten som ägare måste naturligtvis
            utveckla en bättre ledning i de statliga företagen. Det handlar
            bland annat om att vara en aktiv ägare.
          </note>
          <note>
            Det handlar om tydliga direktiv till företagen. Det handlar om
            att skärpa kostnadskontrollen. Det handlar också om det som vi
            från trafikutskottet så ofta påpekar: en kontinuerlig skärpt uppföljning
            och utvärdering så att verksamheten bedrivs i enlighet med de
            beslut som riksdag och regering fattar.
          </note>
          <note>
            För oss i Centerpartiet, som är starkt besjälade av att hela
            landet ska ges möjligheter att leva och utvecklas, är en väl fungerande
            tågtrafik en mycket viktig del. Därför är det mycket bekymmersamt
            att det har gått så här snett med SJ.
          </note>
          <note>
            Kan trafikminister Ulrica Messing och regeringen här och nu ge
            några besked om hur man ser på krisen inom SJ och därmed en väsentlig
            del av tågtrafiken i Sverige? Är Ulrica Messing till exempel beredd
            att gå den mycket starka opinion i Norrland till mötes som nu
            vill skrota SJ:s monopol och i stället handla upp trafik sammanhållet
            för till exempel
          </note>
          <note>
            Norrland i ett samlat paket, oberoende av om det är regionala
            eller interregionala resor som det handlar om? Är ministern beredd
            att tillsätta en särskild Norrlandsberedning efter mönster från
            den så kallade Stockholmsberedningen för att utveckla detta närmare?
          </note>
          <note>
            Herr talman! Jag hade tänkt säga något om kollektivtrafiken.
            Jag kan instämma i det som Karin Svensson Smith sade om kollektivtrafiken
            i norra Sverige.
          </note>
          <note>
            Jag hade också tänkt prata om posten, Bromma och mycket annat,
            men vi får måhända återkomma till det i replikväxlingen.
          </note>
          <note>
            Slutligen, herr talman, har jag en sak till. Vi talade om mål
            för transportpolitiken. Riksdagen beslutade i december förra året
            att tillföra jämställdheten som ytterligare ett mål för transportpolitiken
            - ett jämställt transportsystem. Vad betyder det för regeringen
            och för Ulrica Messing?
          </note>
          <note>
            Det vore värdefullt om kammaren kunde få del av regeringens och
            Ulrica
          </note>
          <note>
            Messings visioner på området. Hur har arbetet med transportpolitiken
            förändrats och förnyats? Hur ska vi förändra och förnya det för
            att nå det viktiga målet?
          </note>
          <note>
            Låt mig, herr talman, instämma i Elizabeth Nyströms tack till
            vårt kansli, som som vanligt arbetar oklanderligt och bra för
            att vi ska få fram vårt material i tid.
          </note>
          <note type="speaker">
            Anf. 13 KARIN SVENSSON SMITH (v) replik:
          </note>
          <note>
            Herr talman! Jag har en fråga till Sven Bergström som handlar
            om hur man ska fatta beslut inom transportpolitiken. Vi har tillsammans
            skrivit en artikel där man kritiserar att man har frångått den
            modell som innebär att riksdagen beslutar om en anslagsram och
            att trafikverken sedan får i uppdrag att utreda och i dialog med
            medborgare, kommuner, näringsliv och län ta fram de förslag till
            konkreta infrastrukturprojekt som är lämpligast för att klara
            av att uppfylla de transportpolitiska målen inom den finansiella
            ramen.
          </note>
          <note>
            De avsteg som har gjorts i infrastrukturpropositionen skulle
            ju inte bli bättre om näringsministern i dag skulle ge Sven Bergström
            svar på tal och peka ut den ena eller den andra vägen och frångå
            det planeringssystem som riksdagen har beslutat om. Det är Vägverkets
            uppgift att ta fram ett förslag till det beslut som finns. Det
            har också Vägverket gjort, och förslaget är nu ute på remiss.
            Sedan kommer regeringen att säga sitt när remissomgången är färdig.
          </note>
          <note>
            Jag behöver i det här sammanhanget säkert inte hjälpa näringsministern,
            men jag undrar om Sven Bergström något kan kommentera bristen
            på logik. Han säger att det är fel att peka ut vissa järnvägssträckningar
            och att man i stället ska peka ut vissa vägsträckningar?
          </note>
          <note type="speaker">
            Anf. 14 SVEN BERGSTRÖM (c) replik:
          </note>
          <note>
            Herr talman! I det här fallet, Karin Svensson Smith, handlar
            det inte om att en minister ska tillämpa något slags ministerstyre
            för att lyfta fram den ena eller andra vägen. Här handlar det
            om projekt som sedan länge är högt prioriterade av Vägverket.
            Då handlar det om huruvida pengarna räcker. Kan man möjligen omfördela
            på något sätt inom den stora ram på
          </note>
          <note>
            25 miljarder som vi diskuterar på området? Det är det som ministern
            möjligen kan ge en liten hint om.
          </note>
          <note>
            Jag delar Karin Svensson Smiths uppfattning om att utifrån de
            ramar, principer och transportpolitiska mål som riksdagen fastställer
            så har vi
          </note>
          <note>
            Vägverket, Banverket och andra som självfallet ska göra de prioriteringar
            som de gör utifrån sin sakkunskap. Sedan får riksdag och regering
            tillfälle att fastställa dessa planer från banverk och vägverk
            när de så småningom kommer tillbaka till riksdagen.
          </note>
          <note type="speaker">
            Anf. 15 KARIN SVENSSON SMITH (v) replik:
          </note>
          <note>
            Herr talman! Tack, Sven Bergström, för det svaret! Då tycks vi
            inte vara så oeniga som jag i förstone trodde.
          </note>
          <note>
            Det är rätt så omöjligt för näringsministern i dag att ge en
            hint om hur remissomgången ska sluta, vad Vägverket kommer fram
            till och hur regeringens bedömning sedan kommer att bli. Vi har
            gett Vägverket nya arbetsuppgifter, så det är inte säkert att
            det som var prioriterat i verkets tidigare planering är lika aktuellt
            nu. Vägverket måste precis som alla andra statliga verksamheter
            hålla sig till den ekonomiska ram som riksdagen har satt upp för
            dem.
          </note>
          <note type="speaker">
            Anf. 16 SVEN BERGSTRÖM (c) replik:
          </note>
          <note>
            Herr talman! Jodå, de resonemang och principer som Karin Svensson
          </note>
          <note>
            Smith redovisar är vi helt överens om.
          </note>
          <note>
            Men naturligtvis handlar det i grund och botten också mycket
            om politisk vilja. Det är ju därför vi står här och debatterar.
            Hur vill vi prioritera inom de ramar som finns? Hur vill vi använda
            dessa miljarder för att sköta transportpolitiken på ett bättre
            sätt och för att uppnå de transportpolitiska mål som vi har talat
            om här? Det finns naturligtvis utrymme för att göra korrigeringar.
            Det är väl därför vi för den här debatten - för att kunna ge våra
            uppfattningar till känna. Jag är övertygad om att näringsministern
            alldeles på egen hand kommer att kunna ge väl avvägda svar på
            frågorna från mig och andra ledamöter här i kammaren.
          </note>
          <note type="speaker">
            Anf. 17 CARINA MOBERG (s):
          </note>
          <note>
            Herr talman! I dag är det premiär för mig här i talarstolen som
            ledamot av trafikutskottet, och det känns väldigt spännande, intressant
            och roligt. Jag har en annan dialekt än min företrädare och kanske
            något andra hjärtefrågor. Men i övrigt skiljer sig våra politiska
            uppfattningar inte nämnvärt åt. Vi socialdemokrater ägnar oss
            i väldigt liten utsträckning åt personliga och populistiska utspel
            när vi företräder vårt parti i viktiga sammanhang, vilket det
            tyvärr finns motsatta exempel på här i dag.
          </note>
          <note>
            Statsbudgeten för 2003 som helhet, inkluderande den del som behandlas
            av oss här i dag genom de anslag som berör utgiftsområde 22
          </note>
          <note>
            Kommunikationer, bygger på en framarbetad överenskommelse mellan
            den socialdemokratiska regeringen och Vänsterpartiet.
          </note>
          <note>
            Vi socialdemokrater tycker att det är en budget som är väl avvägd
            och som innehåller många bra satsningar, till stor del grundade
            i tidigare fattade beslut - det har redan ordats en hel del här
            i dag om infrastrukturpropositionen - och information om hur vi
            ser på en rad andra områden utifrån dagens situation och inför
            framtiden.
          </note>
          <note>
            Man ska aldrig nöjt luta sig tillbaka utan vara i ständig opposition
            mot orättvisor. Det är socialdemokratins ledord, och de stämmer
            bra överens med nuläget på det transportpolitiska området. Vi
            står bakom detta betänkande i dess helhet, och jag yrkar därför
            bifall till förslaget i betänkandet och avslag på samtliga reservationer.
            Det är resultatet av den förda politiken som är det väsentliga
            för oss socialdemokrater, och vi är också villiga att ta ansvar
            för helheten.
          </note>
          <note>
            Herr talman! Den 15 september i år gick svenska folket till val.
            Resultatet blev på många sätt mycket tydligt vad gäller de politiska
            prioriteringarna. Svenska folket tycker att det generella välfärdssamhället
            är värt att utveckla. Vi socialdemokrater fick stöd för de frågor
            som vi valde att prioritera, och den politiken kommer vi att fullfölja
            under mandatperioden.
          </note>
          <note>
            När trafikutskottet i december förra året, närmare bestämt på
            luciadagen, diskuterade budget och infrastruktur fattades beslut
            som får avgörande betydelse för många år framöver. Sedan dess
            har debatten och opinionsbildandet tagit vid, och vi har i olika
            sammanhang fått diskutera hur såväl de nationella planerna som
            länstrafikplanerna ska bli så bra som möjligt utifrån de ekonomiska
            ramarna och helhetsperspektivet. Alla har vi våra hjärtefrågor
            och vägdragningar och järnvägssträckor som ligger oss nära. Vi
            kommer alla att få vara med och diskutera oss fram till slutresultatet
            under nästa år.
          </note>
          <note>
            Jag är inte norrbottning utan stockholmslänsbo och har naturligtvis
            tillsammans med bland annat Börje Vestlund min regions frågor
            särskilt under lupp. Tillsammans med Jarl Lander från Värmland,
            Hans Stenberg från Västernorrland, Monica Green, Krister Örnfjäder
            och Claes-Göran
          </note>
          <note>
            Brandin från Mellan- och Västsverige och Kerstin Engle från den
            skånska slätten och alla våra partikamrater från alla övriga delar
            av landet ska vi som socialdemokrater på ett sedvanligt ansvarsfullt
            sätt ge vårt bidrag till att helheten blir den bästa möjliga,
            inte minst naturligtvis tillsammans med Ulrica Messing och den
            socialdemokratiska regeringen. Det kommer att bli tuffa diskussioner
            där vi inte alltid kommer att vara överens, varken inom eller
            mellan partierna gissar jag. Det är nog ofrånkomligt.
          </note>
          <note>
            Frågan man måste ställa sig är: Vill vi ha ett samhälle där det
            går att ta sig fram med exempelvis tåg även om man bor i glest
            befolkade delar av landet och även om det innebär att man låter
            samhället skjuta till medel på ett sätt som har skattebetalarnas
            acceptans? En annan viktig frågeställning är: Är det acceptabelt
            att åtskilliga människoliv släcks alltför tidigt varje år och
            att alldeles för många människor hamnar i en situation efter en
            svår trafikolycka där han eller hon inte ens kan kontrollera sin
            vardag själv? Svaret från vår sida är givetvis ett kraftfullt
            ja på den första frågan respektive ett otvetydigt nej på den andra
            frågan. Sådana svar kräver också att politiken förs med rätt mål
            i sikte. De trafikpolitiska målen ligger fast, och här måste vi
            intensifiera arbetet på flera punkter.
          </note>
          <note>
            Jag har personligen drygt 20 års erfarenhet av såväl kollektivtrafikresande
            som delvis bilresande i Stockholmsregionen till vardags. Och det
            är klart att jag har svårt att inte dels bli förbannad själv,
            dels beröras av mina väljares eländestrafiksituation när inte
            pendeltågen och tunnelbanan går i tid, om de ens går alls, och
            barnen väntar förgäves på att bli hämtade från förskolan eller
            när bilköerna ringlar sig fram i snigelfart över våra broar som
            alla går igenom centrala Stockholm.
          </note>
          <note>
            Samtidigt reser jag ofta utanför Stockholmsregionen och vet att
            det på andra ställen inte ens går någon buss som kan komma för
            sent. Kommunikationer och trafikpolitik påverkar människors livsmönster
            och vardag i mycket stor utsträckning, och det är viktigt att
            vi som rikspolitiker kan se att problembilden ser olika ut på
            olika håll i landet. Tid spelar allt större roll i människors
            vardag. Man ska hinna med arbete, familj och fritid. Snabba och
            effektiva, men inte minst pålitliga transporter, hela resan, är
            viktiga beståndsdelar i människors vardag.
          </note>
          <note>
            Herr talman! Jag vill passa på att i denna vår första debatt
            i kammaren utifrån den aktuella diskussionen kring staten som
            företags- och bolagsägare föra in ett par ord kring begreppet
            "samhällsnytta".
          </note>
          <note>
            Merparten av de statliga bolagen och affärsverken syftar ytterst
            till att vissa offentliga åtaganden blir uppfyllda - att bygga
            och upprätthålla viktig infrastruktur, såväl vägar, järnvägar
            som postkontorsnät med mera och att säkra utvinning och tillgång
            till naturresurser. Statlig verksamhet ska enligt min mening ses
            som en garant för sysselsättningen, speciellt i regionalpolitiskt
            viktiga områden.
          </note>
          <note>
            En utgångspunkt i en diskussion om vad staten bör äga är graden
            av samhällsnytta i verksamheten. En användbar definition av
          </note>
          <note>
            "samhällsnyttig verksamhet" kan vara att verksamheten av effektivitetsskäl
            inte anses kunna bedrivas fullt tillfredsställande på en marknad
            eller att verksamhetens centrala betydelse gör att en statlig
            styrning anses motiverad av rättviseskäl för att alla medborgare
            ska kunna få del av nyttigheterna till en skälig kostnad.
          </note>
          <note>
            Omvärlden har förändrats radikalt, och för framför allt de riktigt
            konkurrensutsatta statligt ägda företagen sker detta kontinuerligt
            och i snabb takt. Betydelsen för den svenska ekonomin av hur framgångsrika
            dessa företag är kan knappast överskattas.
          </note>
          <note>
            Tiden kräver en socialdemokratisk ägarpolitik som är väl anpassad
            till de nya förutsättningarna. Vi är beredda på förbättringar
            och utveckling och framför allt beredda att ta det samhällsnyttiga
            ansvaret.
          </note>
          <note>
            Trafikutskottet har i dag ägaransvaret för flera viktiga statliga
            samhällsnyttiga företag. Andra utskott, till exempel näringsutskottet,
            har ansvaret för vissa andra företag och för själva företagsamheten.
            Det är enligt vår mening en bra arbetsfördelning.
          </note>
          <note>
            Herr talman! När man tar del av de borgerliga partiernas motioner
            och reservationer slås man av vilken oerhörd ekonomisk spännvidd
            som inryms på punkt efter punkt. Jag förstår inte hur Runar Patriksson
            kan få det att låta som att man är så enig. Jag ska ta anslaget
            till Banverket som exempel. Moderaterna vill öka banavgifterna
            med motsvarande nära 700
          </note>
          <note>
            miljoner kronor och alltså minska anslaget i motsvarande utsträckning.
          </note>
          <note>
            Kristdemokraterna å andra sidan vill öka Banverkets anslag med
            drygt
          </note>
          <note>
            1,7 miljarder kronor. Här har vi en spännvidd på 2,4 miljarder
            kronor.
          </note>
          <note>
            När det gäller den totala summan som de olika oppositionspartierna
            vill anslå till kommunikationsområdet spänner resultatet över
            ett fält med folkpartisterna i botten med sina drygt 900 miljarder
            kronor mindre än majoritetens förslag på drygt 25,8 miljarder
            kronor och Centerpartiets förslag till ökade anslag på en bra
            bit över 3 miljarder kronor.
          </note>
          <note>
            Det är väl inte bara en slump att de av Claes Roxbergh tidigare
            berörda förhandlingarna partierna emellan efter valet slutade
            som de gjorde.
          </note>
          <note>
            Det finns väl någon orsak till att Centerpartiet insåg att detta
            aldrig skulle gå.
          </note>
          <note>
            Det är tur för svenska folket, men också logiskt, där man bor
            över vårt avlånga och glest befolkade land, att det inte var vägpartiet
            Moderaterna, anslagsnedskärarna Folkpartiet liberalerna, det i
            någon mån storstadsfientliga Centerpartiet och infrastruktur-framför-generellvälfärd-partiet
            Kristdemokraterna som vann valet i höstas.
          </note>
          <note>
            Vi socialdemokrater tror, som sagt, på helheten i politiken och
            på väl avvägda och genomarbetade förslag såväl på det sociala
            området som på det område som rör våra kommunikationer.
          </note>
          <note>
            Andra socialdemokratiska företrädare kommer efter mig att gå
            djupare in på olika sakområden.
          </note>
          <note>
            Herr talman! Jag vill också passa på att instämma i Elizabeth
            Nyströms julhälsning och tack till kansliet.
          </note>
          <note>
            Utifrån detta yrkar jag bifall till utskottets förslag i dess
            helhet i betänkandet och avslag på samtliga reservationer.
          </note>
          <note type="speaker">
            Anf. 18 ELIZABETH NYSTRÖM (m) replik:
          </note>
          <note>
            Herr talman! Carina Moberg, det är ju så med politiken att vi
            har olika syn på saker och ting. Vi moderater prioriterar vägar.
            Så här efter ett val kan man vara lite kaxig men tänk på uttrycket:
            Högmod går före fall.
          </note>
          <note>
            Detta är viktigt.
          </note>
          <note>
            I det här betänkandet står det - detta är anledningen till min
            fråga till
          </note>
          <note>
            Carina Moberg - att man har vidtagit åtgärder på postområdet.
            Sedan säger man: "Vidare anser regeringen att de åtgärder som
            vidtagits av PTS
          </note>
          <note>
            med syfte att skapa tillgänglighet till posttjänster för personer
            med funktionshinder har bidragit till att underlätta för dessa
            personer att utnyttja posttjänsterna."
          </note>
          <note>
            Men det har varit otaliga artiklar i tidningar och även inslag
            i övriga medier om att handikapporganisationerna är mycket missnöjda
            på vissa håll i landet, i synnerhet i storstäderna.
          </note>
          <note>
            Därför vill jag fråga: Vad tänker Carina Moberg och de partikamrater
            som nu bildar majoritet göra för att underlätta i sammanhanget?
            Det är ju viktigt att människor med funktionshinder verkligen
            har den framkomlighet som är nödvändig.
          </note>
          <note type="speaker">
            Anf. 19 CARINA MOBERG (s) replik:
          </note>
          <note>
            Herr talman! Vad vi allihop ska göra är att vi ska skaffa oss
            en helhetsbild av hur situationen ser ut. En sådan har vi inte
            eftersom processen som sådan ännu inte är helt avslutad.
          </note>
          <note>
            Jag håller helt med moderaterna och Elizabeth Nyström om att
            det är oacceptabelt att människor med funktionshinder inte har
            tillgång till den service som alla vi invånare i detta land kan
            kräva genom att Posten och
          </note>
          <note>
            Post- och telestyrelsen gör sitt jobb och ser till att det fungerar
            på ett bra sätt.
          </note>
          <note>
            Vad jag tillsammans med mina partivänner, och förhoppningsvis
            fler, ska verka och arbeta för är först och främst att vi ska
            skaffa oss en bra bild av hur det ser ut. Vi vet ju att det är
            dåligt på många håll - där är vi helt överens - och det är helt
            oacceptabelt. Något måste göras åt detta.
          </note>
          <note type="speaker">
            Anf. 20 ELIZABETH NYSTRÖM (m) replik:
          </note>
          <note>
            Herr talman! Tack för det svaret! Jag tror inte att vi i det
            fallet har olika åsikter.
          </note>
          <note>
            Vad som är viktigt är att man, när Posten har upphandlat de här
            tjänsterna, inte har ställt tillgänglighetskravet. Frågan är:
            Vem ska nu stå för etablerandet av full tillgänglighet? Den frågan
            hänger i luften. Frågan är alltså om det är Posten som ska stå
            för detta - eller vad?
          </note>
          <note type="speaker">
            Anf. 21 CARINA MOBERG (s) replik:
          </note>
          <note>
            Herr talman! Ytterst kan jag inte se annat än att det är Posten
            som slutligen måste vara ansvarig för detta. Sedan får man väl
            arbeta vidare utifrån hur kostnader ska tas, utifrån framförhandlade
            avtal. Kommunerna ska inte, som i dag, faktiskt till och med försvåra
            genom olika lokala bestämmelser och förordningar när det gäller
            att detta med tillgängligheten för funktionshindrade ska fungera.
            Det finns alltså mycket att göra på det här området. Där får vi
            hjälpas åt.
          </note>
          <note type="speaker">
            Anf. 22 RUNAR PATRIKSSON (fp) replik:
          </note>
          <note>
            Herr talman! Jag vill göra en liten kommentar till Carina Mobergs
            något slarviga uttalande om Folkpartiets anslag. Redan i mitt
            anförande sade jag att om vi finge igenom vår anslagstyp som innebär
            50 miljarder i
          </note>
          <note>
            PPP-pengar fram till år 2015 skulle de väljare som Carina Moberg
            säger är hennes väljare kunna få satsningar på 2-3 miljarder i
            Stockholmsområdet. Men då måste man ha en sådan syn att man också
            tror på externt kapital.
          </note>
          <note>
            Med tanke på de siffror som Folkpartiet här visar hoppas jag
            att det inte står som Carina Moberg sade, 900 miljarder. Ett önskemål
            vore väl ett plus på 900 miljarder. Men det handlar om 900 miljoner
            - administrativa pengar i Banverket och i Vägverket. Vi har ett
            plus på 1 miljard för vägbyggandet. Om det var en annan sammansättning
            av majoriteten skulle nog vägpengarna få en större prioritet i
            en borgerlig regim.
          </note>
          <note>
            Slutligen har jag en fråga beträffandet ordet "samhällsnytta".
            Anser
          </note>
          <note>
            Carina Moberg att de som kör bussar där järnvägen inte går, till
            exempel mellan Oslo och Stockholm - sex gånger om dagen kör bussar
            i privata företag förbi där jag bor - gör samhällsnytta, utan
            att ha kapital från staten i sina bolagskassor?
          </note>
          <note type="speaker">
            Anf. 23 CARINA MOBERG (s) replik:
          </note>
          <note>
            Herr talman! Samhällsnytta är vi förhoppningsvis många som gör
            -
          </note>
          <note>
            även Runar Patriksson och jag när vi diskuterar de här frågorna
            i denna kammare - så "samhällsnytta" är ett vitt begrepp. Jag
            säger inte att busschauffören inte verkar utifrån samhällsnyttan.
          </note>
          <note>
            Vad jag försökte beskriva, vilket Runar Patriksson säkert förstod,
            var motiveringen till att jag anser att vi i detta land ska ha
            en fungerande järnväg, även om det inte kan bli en lönsam trafikering
            på alla järnvägssträckor.
          </note>
          <note>
            Vad gäller egna väljare har jag bevisligen några sådana eftersom
            jag får representera dem här i Sveriges riksdag. Helt kort vill
            jag bara säga att jag tycker att det är viktigt att även min dotter
            och hennes kamrater kommer att kunna utveckla den infrastruktur
            som den generationen så småningom anser vara den som det i det
            läget ska satsas på.
          </note>
          <note>
            Jag vill alltså säga att vi vad gäller detta med alternativ finansiering
            och PPP, som de flesta väljer att säga, lånar av kommande generationer
            till att genomföra det som vi önskar. Därför kan jag som socialdemokrat
            inte till fullo ställa upp bakom att det är PPP-lösningar som
            är den framkomliga vägen. Men jag säger heller inte totalt nej
            till det. Vi socialdemokrater anser att denna fråga bör diskuteras
            vidare. I dagsläget är vi nog mer skeptiska snarare än väldigt
            övertygade om att det här är den bästa och den enda vägen att
            arbeta.
          </note>
          <note type="speaker">
            Anf. 24 RUNAR PATRIKSSON (fp) replik:
          </note>
          <note>
            Herr talman! Vi ska inte förlänga debatten men jag vill ännu
            en gång återkomma till ordet "samhällsnytta" och till PPP-pengarna.
            Det är så,
          </note>
          <note>
            Carina Moberg, att om ditt parti accepterade PPP-pengar på samma
            sätt som de borgerliga partierna gör skulle det se annorlunda
            ut för de barn som du talar om och som kommer för sent eller som
            inte blir hämtade på dagis och för handikappade som inte tar sig
            fram med sina bussar. Sedan kommer vi tillbaka till samhällsnyttan.
            Cloun i min fråga till Carina Moberg är: Är det huvudsaken att
            staten är ägare i någonting som forslar folk runtom i landet via
            kommunikationer - alltså att det är statligt ägt -
          </note>
          <note>
            eller är det samhällsnytta vem som än gör det, även om man vågar
            satsa eget riskkapital och driver ett företag som går med vinst?
          </note>
          <note type="speaker">
            Anf. 25 CARINA MOBERG (s) replik:
          </note>
          <note>
            Herr talman! Vad jag säger är att staten, enligt min syn på saken,
            har ett ansvar som man inte kommer ifrån.
          </note>
          <note>
            Vad gäller PPP-lösningar vill jag säga att samarbete med näringslivet
            är bra. Redan i dag finns det flera exempel på att näringsliv,
            kommuner och region har gått samman och skjutit till pengar. Det
            kan vara till en väg så att det vägprojektet kan starta, för att
            ta ett exempel.
          </note>
          <note>
            Jag är ändå orolig för att man i de här fallen faktiskt tar av
            det ekonomiska utrymmet, som ju urholkas för kommande generationer
            - därav min tveksamhet till PPP-lösningar i alltför stor utsträckning.
          </note>
          <note type="speaker">
            Anf. 26 SVEN BERGSTRÖM (c) replik:
          </note>
          <note>
            Herr talman! Jag hade inte tänkt replikera på Carina Moberg -
            jag kan i sak instämma i mycket av vad hon sade - men provokationer
            och oförskämdheter kan naturligtvis få även mig att säga något.
          </note>
          <note>
            Jag skulle vilja fråga Carina Moberg på vilket sätt Centerpartiet
            är storstadsfientligt.
          </note>
          <note type="speaker">
            Anf. 27 CARINA MOBERG (s) replik:
          </note>
          <note>
            Herr talman! I någon mån är Centerpartiet storstadsfientligt.
            Dock kan jag inte peka på ett konkret förslag som Centerpartiet
            lagt fram i det här sammanhanget och som kanske skulle kunna tolkas
            som storstadsfientligt. Men man kan väl ändå konstatera att i
            de politiska beslutande församlingarna runtom i landets storstäder
            är det numera sällsynt att
          </note>
          <note>
            Centerpartiet finns representerat.
          </note>
          <note type="speaker">
            Anf. 28 SVEN BERGSTRÖM (c) replik:
          </note>
          <note>
            Herr talman! Det en snabb och lite provisorisk reträtt från Carina
          </note>
          <note>
            Moberg. Hon har inga konkreta förslag att peka på där Centerpartiet
            har visat sig vara storstadsfientligt. Jag vill nog anbefalla
            Carina Moberg att vara något försiktigare med orden, för att låna
            ett uttryck från min förre partiledare. Jag tror att debatten
            i trafikutskottet och här i kammaren mår väl av att vi undviker
            schabloner och fula retoriska trick när man ens kan inte peka
            på ett enda konkret exempel på det man anklagar ett parti för
            att vara.
          </note>
          <note type="speaker">
            Anf. 29 Statsrådet ULRICA MESSING (s):
          </note>
          <note>
            Herr talman! Sverige står inför den största satsningen på infrastruktur
            någonsin. I den långsiktiga infrastrukturplaneringen för 2004-2015
            satsas inte mindre än 364 miljarder kronor. De vägar och spår
            som redan finns runtom i vårt land ska rustas upp och trafiksäkras.
            De nya vägar och spår som behövs nu och i framtiden ska byggas.
            Under vintern, våren och sommaren kommer våra berörda verk att
            arbeta fram förslag på vilka vägar och spår som de tycker ska
            byggas och när de menar att de kan byggas. I augusti hamnar sedan
            deras förslag på mitt bord, och några månader senare här i riksdagen
            hos er i form av en regeringsskrivelse.
          </note>
          <note>
            Få av de frågor som regeringen och riksdagen hanterar engagerar
            kommunpolitiker, lokala näringslivsföreträdare och andra lokala
            entusiaster så mycket som just vägar och järnvägar. Att det är
            så är kanske inte så märkligt. Infrastrukturen är viktig för en
            orts eller en regions livskraft.
          </note>
          <note>
            Infrastrukturen och transportpolitiken är avgörande för näringslivets
            möjligheter att växa. Utan en bra infrastruktur med fungerande
            transportsystem upphör vårt land att utvecklas.
          </note>
          <note>
            Men infrastrukturen handlar inte bara om tillväxt och företagande,
            inte heller bara om asfalt och räls. Infrastrukturen och transportpolitiken
            är också en fråga om välfärd i människors vardag, om välfärden
            för den stressande småbarnspappan eller småbarnsmamman som sitter
            fast i rusningstrafiken med en treåring som väntar på att bli
            hämtad på dagis, om välfärden för våra barn och unga som cyklar
            till fotbollsträningen eller ridhuset, om välfärd och livskvalitet
            för både unga och gamla som reser kollektivt till skolan eller
            till föreningsmötet. Vi måste se infrastrukturens roll för både
            tillväxten och välfärden.
          </note>
          <note>
            Herr talman! Mina senaste två månader har bestått av intressant
            och hektisk inlärning, av möten med engagerade människor som alla
            har synpunkter på vad vi kan göra för att Sverige ska bli ännu
            "rundare".
          </note>
          <note>
            Efter dessa två månader har jag gjort två stora prioriteringar
            under min första tid som ansvarigt statsråd. Den första prioriteringen
            handlar om att väva samman infrastrukturpolitiken med ett av mina
            andra stora ansvarsområden, den regionala utvecklingspolitiken.
            För att vi ska få tillväxt och livskraft i hela landet behövs
            helt enkelt bättre vägar, järnvägar, flygförbindelser, IT-infrastruktur
            och fungerande transportsystem. För att få tillväxt och livskraft
            i hela landet behöver avstånden inom Sverige krympas och de regionala
            skillnaderna minska. Det måste bli lättare för människor att bo
            på en ort och dagpendla till en annan. Och det måste bli lättare
            och gå fortare för företagare att nå sina kunder och distributionscentraler
            runtom i världen.
          </note>
          <note>
            Infrastrukturpolitiken och transportpolitiken är viktiga för
            alla Sveriges regioner. Då arbetsmarknadsregionerna blir större
            ökar våra möjligheter som privatpersoner. Då växer utbudet av
            både jobb och bostäder, och då minskar också trycket på enskilda
            platser.
          </note>
          <note>
            Sammanvävningen av den regionala utvecklingspolitiken och den
            långsiktiga infrastrukturplaneringen kommer att vara ett viktigt
            perspektiv när regeringen i augusti tar emot förslagen från våra
            myndigheter till den nationella planen. För att leva upp till
            de sex delmålen måste vi ha ett brett perspektiv. I den nationella
            planen måste finnas trafiksäkerhetstänkande, miljömedvetenhet
            och regionförstoring - men inte bara det utan också företagsutveckling
            och transportsystem, allt i ett jämställt perspektiv. Först då
            kan vi få en infrastrukturplanering som bäst bidrar till både
            tillväxt och välfärd i hela landet.
          </note>
          <note>
            Den andra stora fråga som jag kommer att prioritera är trafiksäkerheten.
            Nollvisionen står fast. Lika lite som vi kan acceptera att människor
            dödas eller skadas allvarligt i arbetslivet kan vi acceptera att
            människor dödas eller skadas allvarligt i trafiken. Vägtransportsystemet
            måste utformas så att alla, både unga och gamla, och människor
            med eller utan funktionshinder kan färdas säkert. Självfallet
            kan inte kravet på ett säkert vägtransportsystem uppfyllas över
            en natt, utan utvecklingen måste ske steg för steg. Men vart vi
            är på väg får det inte råda något som helst tvivel om.
          </note>
          <note>
            Tyvärr ser vi alla att våra ansträngningar hittills inte har
            gett tillräckligt bra resultat. Jämfört med andra länder är Sverige
            i dag världens trafiksäkraste land, men inte ens det räcker. Vårt
            arbete måste intensifieras.
          </note>
          <note>
            Jag söker nu ett brett samarbete för att lyckas med det. Elvapunktsprogrammet,
            som regeringen presenterade 1999, måste fullföljas med full kraft,
            den nyinrättade Vägtrafikinspektionen få fullt stöd i sitt arbete.
            Jag är övertygad om att inspektionen ger oss ett bättre verktyg
            än tidigare att upptäcka och åtgärda fel och brister i säkerheten
            på våra vägar och gator.
          </note>
          <note>
            Försöksverksamheten med alkolås utvidgas till hela landet och
            ska omfatta också bussar och tunga lastbilar. Den automatiska
            hastighetskontrollen kommer att utökas.
          </note>
          <note>
            Allt det här är viktigt, men vi måste också få en nationell kraftsamling
            för ökad trafiksäkerhet. Ingen, inte regeringen, inte bilbranschen,
            inte frivilligorganisationerna eller någon annan, klarar ensam
            att lösa de svåra frågorna. Det är bara genom en offensiv från
            alla inblandade och genom ett ökat samarbete som vi kan komma
            vidare.
          </note>
          <note>
            För att åstadkomma en nationell samling kommer jag därför att
            bjuda in frivilligorganisationer, fackföreningar och folkrörelser,
            försäkringsbolag, bilbranschen och våra berörda myndigheter i
            februari för att tillsammans med dem komma överens om vad var
            och en oss kan göra mer själv, på egen hand, men också vad vi
            kan göra mer av tillsammans.
          </note>
          <note>
            Herr talman! All infrastruktur är viktig, viktig för välfärden
            och för våra möjligheter att skapa tillväxt och regional utveckling.
            Sverige är ett stort land med relativt få invånare. Om vi ska
            kunna leva upp till våra höga ambitioner måste infrastrukturen
            lägga en grund för utveckling och tillväxt. Den kommande tolvårsperioden
            ger oss stora möjligheter till att lyckas med just detta.
          </note>
          <note type="speaker">
            Anf. 30 SVEN BERGSTRÖM (c) replik:
          </note>
          <note>
            Herr talman! När jag hör Ulrica Messing tala om betydelsen av
            att koppla ihop infrastruktur och regionalpolitik, om vikten av
            tillväxt och livskraft i hela landet kom jag plötsligt på att
            jag glömde ett av mina manuspapper uppe i talarstolen. Jag är
            glad att Ulrica Messing använder det, det är väldigt välkommet
            att regeringen nu talar om detta med full kraft och att Ulrica
            Messing är beredd att göra det till ett av sina prioriterade områden.
            Det välkomnar jag, och hon kan räkna med fullt stöd från
          </note>
          <note>
            Centerpartiet när hon går från ord till handling. Orden har hört
            förut men handlingen har det varit sämre med.
          </note>
          <note>
            Det här är en väldigt viktig uppgift, och jag hoppas att Ulrica
            Messing är besjälad av att jobba offensivt och aktivt med detta,
            gärna i samråd med oss i trafikutskottet, för att uppnå en bättre
            situation än den vi har i dag.
          </note>
          <note>
            Jag ställde i mitt inledande anförande några frågor till Ulrica
            Messing, till exempel med anledning av krisen i SJ. Jag begär
            inga exakta besked i dag om hur SJ-krisen ska lösas, men det vore
            välkommet om statsrådet kunde säga någonting. Det vore ännu mer
            välkommet för mig som representant för Gävleborgs län om Ulrica
            Messing också något kunde kommentera de krav som har rests på
            att tillsätta en Norrlandsberedning av samma slag som vi har en
            Stockholmsberedning. Jag tycker att Stockholmsberedningen är bra,
            jag är inte Stockholmsfientlig. Men kan vi inte också få en Norrlandsberedning
            som kan titta på hur man kan nå mer optimala lösningar framför
            allt när det gäller tågtrafiken i Norrland? Det är ju många som
            har varit kritiska till hur den har fungerat, och det finns väldigt
            goda idéer inom projekt Norrtåg om hur man skulle kunna utveckla
            järnvägstrafiken på ett bra sätt i samarbete mellan SJ och andra
            operatörer som är duktiga på tågtrafik.
          </note>
          <note>
            Jag vill också gärna höra några ord om hur Ulrica Messing vill
            utveckla jämställdhetspolitiken.
          </note>
          <note type="speaker">
            Anf. 31 Statsrådet ULRICA MESSING (s):
          </note>
          <note>
            Herr talman! All nationell politik, Sven Bergström, har ju regionala
            effekter. Det vet både Sven Bergström och jag som båda lever och
            verkar i Gävleborgs län.
          </note>
          <note>
            Jag tror att det är oerhört viktigt att vi alla ställer krav
            på att den nationella politiken och besluten här i riksdagen men
            också de på regeringens bord fattas med respekt för och insikt
            om de regionala skillnader som finns i vårt land. Med det vill
            jag säga att jag tycker att man ska vara försiktig med att tillsätta
            utredningar som ska titta på Sveriges olika delar var för sig.
            Jag tror att det vore olyckligt med utredningar som tittade på
          </note>
          <note>
            20 län eller 15 län eller 12 regioner.
          </note>
          <note>
            Om vi menar allvar med att infrastrukturen och transportpolitiken
            har ett stort ansvar för att underlätta möjligheten för företag
            att växa och utvecklas, tror jag att det är viktigt att vi har
            ett vidare perspektiv än län och regioner, för varken enskilda
            personer eller företag bryr sig särskilt mycket om var kommungränsen
            går eller var länsgränsen går.
          </note>
          <note>
            Sedan kan det ibland finnas särskilda skäl att titta exklusivt
            på just ett område. Och jag tycker att det finns starka skäl att
            titta på just Stockholm som vår huvudstad med den trafik som finns
            här både runt Centralen och på Arlanda, eftersom vi alla är beroende
            av att Stockholm fungerar som en motor för infrastrukturen.
          </note>
          <note>
            Jag har stor respekt för de frågor som Norrlandspolitikerna har
            lyft i debattartikeln förra veckan. Och jag vill tydligt påpeka
            att den järnvägsutredning som nu arbetar och som ska lämna sitt
            förslag till betänkande till regeringen i november nästa år har
            som ett av sina uppdrag att titta på just frågan om trafikeringsrätten,
            vilka möjligheter den har gett för nya operatörer att agera och
            vilka svårigheter som denna trafikeringsrätt också innebär. Självklart
            ska vi se på trafikeringsrätten ur ett regionalt perspektiv för
            att fånga just det som debattörerna ville lyfta fram i sin artikel.
          </note>
          <note type="speaker">
            Anf. 32 SVEN BERGSTRÖM (c) replik:
          </note>
          <note>
            Herr talman! Det som Ulrica Messing sade var lite mångtydigt.
            En välvillig tolkning är att hon ändå inte är helt främmande för
            denna tanke.
          </note>
          <note>
            Poängen med förslaget om en Norrlandsberedning är ju ett svar
            på de rop som finns på återreglering av järnvägstrafiken liksom
            att staten ska ta det fulla ansvaret och de krav som finns på
            en total privatisering. Poängen och tanken med det som har förts
            fram inom projektet Norrtåg är att man, som Ulrica Messing sade,
            inte ska se till länsgränser och kommungränser utan ha ett helhetsperspektiv.
            Man vill öppna möjligheten att köra både regionala tåg och interregionala
            tåg på ett samlat sätt. Man vill upphandla ett helt paket. Jag
            är övertygad om att det dessutom skulle ge ekonomiska vinster,
            därför att om man kan optimera trafiken i ett samlat system kommer
            det också att vara ekonomiskt bra.
          </note>
          <note>
            Jag hoppas att vi kan fortsätta den här debatten, därför att
            det är väldigt angeläget att inte bara bygga järnvägar utan också
            se till att trafiken fungerar bättre på de järnvägar vi har. Det
            finns så mycket konstruktivt i det här projektet som har tagits
            fram, så jag hoppas att vi kan få tillfälle att utveckla det.
          </note>
          <note>
            Statsrådet sade ingenting om hur hon vill föra in jämställdhetsmålet
            och konkretisera det. Jag hoppas att det blir tillfälle i nästa
            replik att säga något om det. Menar vi allvar med ett jämställt
            transportsystem måste det också få några konsekvenser, så att
            det inte bara är gubbar i min ålder som sitter och planerar trafiken
            för framtiden utan att det förs in andra perspektiv, som har saknats
            i stor utsträckning tidigare.
          </note>
          <note type="speaker">
            Anf. 33 Statsrådet ULRICA MESSING (s):
          </note>
          <note>
            Herr talman! Där delar jag helt Sven Bergström uppfattning. Det
            är oerhört viktigt att de som fattar besluten speglar de människor
            som ska leva efter de beslut som fattats. Jag är övertygad om
            att det inte bara är beslut i riksdagen utan också i våra myndigheter
            och våra bolagsstyrelser som blir allra bäst om det finns en mångfald
            av ledamöter i styrelsen, både kvinnor och män, unga och gamla.
            Om detta hoppas jag att vi kan ha en samsyn mellan trafikutskottet
            i riksdagen och mig och regeringen.
          </note>
          <note>
            Det har gjorts många satsningar de senaste åren på regional tågtrafik.
          </note>
          <note>
            X-tåg är ett exempel, Norrtåg ett andra exempel och Skånetåg
            ett tredje exempel. Alla dessa typer av samarbete och samverkan
            över kommungränser och länsgränser, där man vidgar arbetsmarknaden
            för människor så att det blir möjligt för var och en av oss att
            pendla till arbete eller till studier, har i väldigt stor utsträckning
            gynnat just kvinnor. När det gäller småskalighet i transportsystemen,
            alltifrån de regionala tågen till kollektivtrafiken, vet vi att
            kvinnor är överrepresenterade på pendlingssträckorna. På de långa
            sträckorna och i första klass är det fortfarande väldigt många
            män som reser. Men när vi tittar på regionförstoring och öppnar
            möjligheterna att pendla mellan kommungränser gynnar det kvinnor
            väldigt ofta, och självklart är det också viktigt.
          </note>
          <note type="speaker">
            Anf. 34 ELIZABETH NYSTRÖM (m) replik:
          </note>
          <note>
            Herr talman! Det låter lovande att ministern är ansvarig även
            för den regionala utvecklingspolitiken.
          </note>
          <note>
            Jag vill gärna passa på att återkomma till riksväg 45, via Lappia.
            Jag har här en broschyr där bland andra statsrådets partikamrater
            uttalar sig.
          </note>
          <note>
            Göran Johansson, Göteborg, säger: Den trånga och intensivt trafikerade
            olycksdrabbade sträckan Göteborg-Trollhättan måste snarast byggas
            om till modern fyrfältsväg och få den Europavägstatus som den
            förtjänar.
          </note>
          <note>
            Britt Bohlin, som är gruppledare här i riksdagen, säger: Vi går
            mot vägs ände. Lite tillspetsat kan man säga att det enda som
            inte är bra är vägen.
          </note>
          <note>
            Göran Johnsson, Metall, säger: Staten har ansvar och plikt att
            hålla en infrastruktur som tryggar jobben och utvecklingen i inlandet.
            Riksväg 45
          </note>
          <note>
            är ett huvudstråk genom inlandet.
          </note>
          <note>
            Anders Sundström säger: Det vore direkt pinsamt om vi inte fick
            en nödvändig rekonstruktion av vägen nu.
          </note>
          <note>
            Med tanke på den här foldern, som jag gärna lämnar över, undrar
            jag om statsrådet är medveten om att utbyggnaden av riksväg 45
            utmed Göta älv måste ske samtidigt som man bygger ut järnvägen.
            Nu finns pengar till järnvägen men inte till riksväg 45. Hur ser
            statsrådet på denna problematik?
          </note>
          <note type="speaker">
            Anf. 35 Statsrådet ULRICA MESSING (s):
          </note>
          <note>
            Herr talman! Det som Elizabeth Nyström tar upp gäller inte bara
            riksväg 45, utan det kan också gälla andra sträckor där det finns
            oerhörda samordningsvinster att göra genom att planera vägen och
            järnvägen samtidigt, vid sidan av varandra och parallellt. Jag
            tycker att man ska ta alla tillfällen där möjligheten ges att
            samordna resurserna för att därmed spara pengar och maximera nyttan
            av objekten. Det hade varit väldigt bra om vi hade tagit till
            vara den möjligheten också när det gällde delar av
          </note>
          <note>
            E 4:an, där vi som stod inför samma förutsättningar.
          </note>
          <note>
            Även om nu flera av ledamöterna i trafikutskottet har nämnt olika
            vägar - och jag har all respekt för de behov som finns runtom
            i vårt land av att skynda på uppbyggnaden av det befintliga vägnätet
            och skynda på besluten om vilka nya vägar som ska byggas om -
            utgår jag ändå från att riksdagen uppskattar om regeringen följer
            de av riksdagen fattade besluten och den tågordning som gäller.
            Jag har i alla fall för avsikt att göra det. Därför tänker jag
            inte i dag kommentera eller ge någon väg eller järnvägssträckning
            högre prioritet än någon annan, utan det är i augusti som Vägverket
            och Banverket lämnar över sina förslag till riksdagens bord. I
            dag finns det en mängd olika förslag och objekt som diskuteras.
          </note>
          <note>
            Det vore oansvarigt, tycker jag, både av mig som statsråd och
            av riksdagens utskott att kommentera alla de förslag som nu är
            i luften. Låt oss nu ge våra myndigheter det uppdrag som vi faktiskt
            har fattat beslut om. Låt oss sedan, när de lämnat över förslagen
            i augusti, diskutera om det var rätt eller fel beslut som myndigheterna
            fattade.
          </note>
          <note type="speaker">
            Anf. 36 ELIZABETH NYSTRÖM (m) replik:
          </note>
          <note>
            Herr talman! Statsrådet har rätt i att samordning är väsentligt.
            Det ska man naturligtvis göra i största möjliga utsträckning.
            Men på det här området är det ytterst svårt, alltså när det gäller
            skredrisken. Det var ju ett skred i Surte 1958, tror jag att det
            var. Det är ju därför som det är så viktigt att man planerar och
            samordnar. Man kan inte jämföra med andra vägar, där järnvägen
            går utefter vägen. Det handlar ju om Göta älv och skredrisken,
            där Sjöfartsverket också måste vara med och titta. Men jag tackar
            för detta.
          </note>
          <note type="speaker">
            Anf. 37 RUNAR PATRIKSSON (fp) replik:
          </note>
          <note>
            Fru talman! Det är intressant att lyssna på den nya infrastrukturministern
            i huset i dag. Jag tycker att det var väldigt intressant med den
            här kopplingen till regionalpolitiken. Det hade vi väl önskat
            redan under den förra mandatperioden, att det hade funnits en
            större koppling mellan regionalpolitiken och infrastrukturpolitiken.
          </note>
          <note>
            Nu går jag inte in på någon speciell väg, men jag återkommer
            ändå till ett stort område i Sverige. Jag vill påstå att detta
            med tjälsäkringsproblematiken gäller från Dalslandshållet till
            Norrland. Jag kan nämna några namn för statsrådet, som Bäckhammar,
            Rottneros, Skoghallsverken och
          </note>
          <note>
            Grumsfabrikerna. Det gäller också de tio-tolv sågverken i Värmland,
          </note>
          <note>
            Dalarna och Dalsland, som varje dag kräver det som jag nu har
            räknat upp. Det är troligen ca 1 000 långtradarlaster med virke
            in - och därför också ut. Råvaran finns i dessa bygder, den stora
            delen av Sverige geografiskt sett.
          </note>
          <note>
            Fortfarande för ungefär ett år sedan när vi hade en debatt stod
            vi här och hade 156 mil avstängda vägar, något som drabbade denna
            industri som är så viktig för landet. Det är också så att ägarintressena
            i dag ligger utanför Sveriges gränser, och det finns en fara som
            vi upplever med att industrier kan flyttas till andra ställen.
          </note>
          <note>
            Vi måste ta allvarligt på problematiken med tjälsäkringen och
            underhållet av det mindre vägnätet i Sverige. Jag skulle först
            och främst vilja ha en diskussion omkring det i det här replikskiftet.
            Är statsrådet beredd att ta krafttag när det gäller tjälsäkringsproblematiken
            med tanke på råvaran för den svenska träindustrin?
          </note>
          <note type="speaker">
            Anf. 38 Statsrådet ULRICA MESSING (s) replik:
          </note>
          <note>
            Fru talman! Om jag får passa på att skoja lite kan jag säga att
            Runar
          </note>
          <note>
            Patriksson inte behöver nämna någon enskild väg, för så fort
            jag i fortsättningen kommer att färdas på riksväg 45 kommer jag
            att tänka på
          </note>
          <note>
            Runar Patriksson, som har döpt om den till Sveriges Broadway.
            Det kommer för alltid att sitta där.
          </note>
          <note>
            Sedan skulle vi kunna fortsätta uppräkningen av företag som ligger
            på platser där man är oerhört beroende av framför allt vägen,
            men också järnvägen. Man kan konstatera att det är bra exempel
            på att den infrastrukturplan som vi ska fatta beslut om nästa
            höst måste ha ett regionalt perspektiv för att ge förutsättningar
            för företagsutveckling och tillväxt.
          </note>
          <note>
            Uddeholm Tooling, Stora Enzo, Korsnäs, Modo - alla är naturligtvis
            beroende av att deras transportsystem och distributionssystem
            kan fungera så att de, trots sitt läge i ett litet och perifert
            land jämfört med deras marknader, kan vara konkurrenskraftiga
            och kan agera härifrån.
          </note>
          <note>
            Vi ser allvarligt på just bärigheten och tjälsäkringen. Det var
            ju de pengar som vi öronmärkte, 17 miljarder kronor, ett uttryck
            för. Här finns det en rad akuta insatser som vi måste göra. De
            har blivit akuta eftersom vi under 90-talets krisår fick prioritera
            ned underhållet och tjälsäkringen.
          </note>
          <note>
            Nu har vi ett annat ekonomiskt läge, och då är vi också beredda
            att prioritera arbetet med tjälsäkring och underhåll. Det är viktigt
            för näringslivet, men självklart är det också viktigt för oss
            som enskilda personer.
          </note>
          <note type="speaker">
            Anf. 39 RUNAR PATRIKSSON (fp) replik:
          </note>
          <note>
            Fru talman! Jag tackar för det svaret. Det var en uppräkning
            av fler företag. Jag hade också kunnat hålla på lite längre. Jag
            tog bara de viktigaste som kom upp i min skalle. Det är precis
            så som statsrådet säger.
          </note>
          <note>
            Nu är vi inne på dessa vägar som är avstängda. Min fråga är föranledd
            av att vi pratade om ordet "samhällsnytta" förut. När vi diskuterade
            med Carina Moberg gällde det om det var tvunget att vara ett statligt
            ägande. I fråga om det som vi nu tar upp är det ju så att staten
            äger vägen och har tagit på sig ansvaret för att äga vägen. De
            som kör på vägen har oftast ett privat intresse, dessa timmerbilar
            och andra som transporterar det gods som ska in och ut från den
            svenska industrin.
          </note>
          <note>
            Det är ju ett krav att vägarna ska vara framkomliga året om,
            inte minst ur företagens synpunkt för att de ska kunna betala
            sina räntor och kostnader på den svenska arbetsmarknaden. Vi frågar
            än en gång: Är det så att vi kommer att få se en prioritering
            i Regeringskansliet av tjälsäkringen och underhållspengarna? I
            Värmland har vi inte sett en krona extra till dessa viktiga frågor.
            Jag vet att detsamma gäller för Dalsland och Dalarna. Det är någonting
            som har gått snett i de anslagsförslag som nu ligger framme. Så
            jag frågar: Kommer detta att prioriteras, alltså underhållspengar
            och tjälsäkringspengar?
          </note>
          <note type="speaker">
            Anf. 40 Statsrådet ULRICA MESSING (s) replik:
          </note>
          <note>
            Fru talman! I propositionen som riksdagen fattade beslut om förra
            året står det väldigt tydligt att vi ska prioritera befintliga
            vägar och järnvägar för att höja standarden på de vägar som finns,
            för att tjälsäkra dem, för att arbeta med trafiksäkerhetsåtgärder
            och mycket annat. Vi har gång på gång prioriterat om pengar till
            exempel för att sätta upp vajerräcken eller för att arbeta fortare
            med tjälsäkring och vägunderhåll. Jag utesluter inte att vi också
            får göra det fler gånger i framtiden.
          </note>
          <note>
            Det är en prioriterad fråga, och det är klart att ett land med
            höga ambitioner aldrig kan vara nöjt när vägar blir avstängda
            på grund av dålig bärighet. Vi kan aldrig gardera oss mot stora
            naturkatastrofer oavsett om det är ett gigantiskt snöfall eller
            om det är ett intensivt regn. Det är en annan sak. Men under normala
            svenska förhållanden och utifrån var
          </note>
          <note>
            Sveriges kommuner och regioner finns måste naturligtvis ambitionen
            vara att vägnätet och järnvägsätet ska fungera till vardags och
            till helg.
          </note>
          <note type="speaker">
            Anf. 41 JOHNNY GYLLING (kd) replik:
          </note>
          <note>
            Fru talman! Jag blev glad när ministern sade att trafiksäkerhet
            är ett av de prioriterade områdena för henne som ny minister.
            Jag skulle vilja ta upp det här med rattfylleriet. Det har blivit
            värre på vägarna. En ny undersökning från Vägverket Region Väst
            visar att det är värre nu än på många år. Det är fler unga människor
            som kör ihjäl sig drog- eller alkoholpåverkade.
          </note>
          <note>
            Det har talats om alkolås. Ministern nämnde att försöksverksamheten
            ska byggas ut. Det kan ju vara bra, men varför inte ta ett mer
            konkret steg? Förra veckan hade MHF och Salus Ansvar en presskonferens
            där de presenterade en rad konkreta punkter, målsättningar och
            årtal, till exempel när alkolås skulle vara installerat i yrkestrafiken.
            Riksdagen har tidigare uttalat att regeringen bör ta fram en plan
            för hur alkolås ska komma in i alla bilar. Jag skulle vilja höra
            vad ministern säger om det.
          </note>
          <note type="speaker">
            Anf. 42 Statsrådet ULRICA MESSING (s) replik:
          </note>
          <note>
            Fru talman! Låt oss först konstatera att det fortfarande finns
            en oerhört stor folklig uppslutning för att man inte ska köra
            bil när man har druckit alkohol. Det finns en oerhört stor folklig
            uppslutning för det. Det är klart att vi ska göra allt vi kan
            för att förstärka den och bredda den ännu mer. Men vi ska också
            ta fasta på det stora folkliga stöd som finns just där. Det är
            klart att den synen också kan påverkas av en allmänt mer liberal
            inställning till alkohol och andra tyngre droger i vårt samhälle
            i stort. Det bekymrar mig, inte bara när det gäller biltrafikanter
            utan också på en rad andra områden.
          </note>
          <note>
            Vi har haft försök med alkolås på olika sätt i samhället som
            regeringen och riksdagen har ställt sig bakom. Utvärderingarna
            av de försöken har varit väldigt positiva. Jag tycker att det
            är självklart att vi nu går vidare med dessa försök och höjer
            ambitionsnivån lite grann. Ett sätt att höja ambitionsnivån är
            att få med oss fler aktörer. Det är oerhört värdefullt för oss
            om vi kan få ett samarbete med till exempel yrkeschaufförer och
            fackliga organisationer. Men det är också oerhört värdefullt när
            försäkringsbolag som Salus Ansvar går före och erbjuder lägre
            premier om vi som försäkringstagare sätter in alkolås i våra bilar.
          </note>
          <note>
            Tanken med den inbjudan som jag vill gå ut med i februari är
            att hitta fler frivilliga sätt att samverka och samarbeta där
            vi som biltrafikanter och konsumenter kan få en fördel av att
            samtidigt arbeta med säkerhetsfrågor och där bilbranschen och
            försäkringsbolagen kan få rent konkurrensmässiga fördelar om de
            tar trafiksäkerhetsfrågorna på allvar. Jag är övertygad om att
            vi kan göra flera saker den frivilliga vägen.
          </note>
          <note>
            Jag tycker också att Sverige kan fortsätta att driva frågan om
            alkolås också inom EU, men det är inte möjligt för oss att gå
            före med nationell lagstiftning. Det handlar om frivilliga överenskommelser
            och om att visa på erfarenheter.
          </note>
          <note type="speaker">
            Anf. 43 JOHNNY GYLLING (kd) replik:
          </note>
          <note>
            Fru talman! Jag tackar för det svaret. Förmodligen kommer jag
            att återkomma i andra debatter och andra frågor. Det här är en
            viktig fråga, och vi är överens om att den måste påskyndas.
          </note>
          <note>
            En annan åtgärd är att låta dem som har kört rattfulla få träffa
            offer och anhöriga som kanske har mist någon i familjen på grund
            av rattfylleri. Jag vet att ministern har träffat föräldrar och
            familjer som har förlorat någon anhörig på grund av rattfylleri.
            Det är väldigt starka möten, och det gör förhoppningsvis att människor
            som tvingas höra sådana berättelser aldrig mer kör rattfulla.
          </note>
          <note>
            Min fråga är: Är ministern beredd att arbeta för att de som döms
            för rattfylleri också ska dömas att ingå i sådana program som
            man kallar för
          </note>
          <note>
            VIP, victim impact panel? Det är en modell som kommer från USA.
            Är ministern beredd att arbeta för att det blir ett obligatorium
            och att det blir obligatoriskt också på körskolorna?
          </note>
          <note type="speaker">
            Anf. 44 Statsrådet ULRICA MESSING (s) replik:
          </note>
          <note>
            Fru talman! Här kan jag komma med ett kort svar till Johnny Gylling:
          </note>
          <note>
            Ja, det är jag.
          </note>
          <note>
            Jag tror att det är ett väldigt bra sätt att arbeta mer effektivt
            i förebyggande syfte och för att sprida exempel på vad som kan
            göras annorlunda.
          </note>
          <note>
            Ja, jag är beredd att arbeta för det.
          </note>
          <note type="speaker">
            Anf. 45 JAN-EVERT RÅDHSTRÖM (m):
          </note>
          <note>
            Fru talman! Nu står vi åter i kammaren och ska debattera trafikutskottets
            områden. Det har under ett antal år varit en lång följetong, bestående
            mest av vänta-och se-uttalanden.
          </note>
          <note>
            Under förra mandatperioden höll Socialdemokraterna och regeringen
            en riktig långvals. Det var en vals som pågick i flera år innan
            vi artigt kunde tacka för dansen och gå av dansbanan. Vi konstatera
            att det inte var mycket till dans att tacka för när vi slutligen
            fick se den framlagda infrastrukturpropositionen. Nu har de bjudit
            upp till nästa vals för att få tyst på oss i oppositionen ytterligare
            en tid. Det sker genom att den kritik som vi framför i debatten
            i dag från regeringssidan får svaret att vi ska lugna ned oss
            och se på fördelningen av tjälsäkringspengar och så vidare under
            kommande år.
          </note>
          <note>
            Det är nog tur att det finns en opposition som inte är tyst,
            så att svenska folket kan få höra hur illa det är ställt med den
            svenska infrastrukturen och hur illa den även fortsättningsvis
            hanteras. Det skulle vara enformigt att endast höra pratministrar
            orera över hur fantastiskt allt är och hur fantastiskt allt ska
            bli.
          </note>
          <note>
            Fru talman! Jag ska koncentrera mitt inlägg till att gälla väg-
            och järnvägsfrågor.
          </note>
          <note>
            Jag ska börja med det kapillära vägnätet, det vill säga de enskilda
            vägarna. Där finns mycket att säga. Av landets ca 42 000 mil väg
            är nästan
          </note>
          <note>
            70 % enskilda vägar. Av dessa är det endast en fjärdedel som
            erhåller statsbidrag. Utskottets majoritet hänvisar till BREV-utredningens
            slutbehandling och skriver i sitt ställningstagande att det är
            särskilt viktigt och angeläget att säkerställa och bevara det
            befintliga vägnätet så att insatser för bland annat drift och
            underhåll kan säkerställas. Det är bara ord, ord och ingenting
            annat! Till och med socialdemokrater, vänsterpartister och miljöpartister
            måste väl ändå vara på det klara med att det inte hjälper att
            i åratal bara tala vackert och invänta eventuella propositioner
            om inga pengar tillförs!
          </note>
          <note>
            Det har varit kris för det enskilda vägnätet under en följd av
            år, och nu senast har Vägverket aviserat att bidragsnivåerna ska
            sänkas ytterligare. Vad gör majoriteten i utskottet då? Jo, de
            skriver vackra ord. Sedan händer inget mer. Ni har blivit smittade
            av tidigare statsråds pratarsjuka!
          </note>
          <note>
            Om ni nu vet och har vetat i flera år att det anslås för lite
            pengar till enskilda vägar, hur kan ni då bara prata om vikten
            av förändring och åstadkomma absolut ingenting? Statsrådet Messing
            måste som ansvarig för regionalpolitik och infrastruktur snarast
            återkomma för att rätta till detta.
          </note>
          <note>
            Det enskilda vägnätet är, som alla känner till eller borde känna
            till, en förutsättning för att hela landet ska kunna utvecklas
            och - sist men inte minst - för att vårt näringsliv inte ska nödgas
            flytta till områden som inte har ett alltmer eroderande vägnät.
          </note>
          <note>
            Fru talman! Vi har i reservation 2 utvecklat våra ställningstaganden
            när det gäller de enskilda vägarna och behovet av ökade anslag.
            Vidare har vi i våra kommittémotioner visat behoven av ökade anslag
            för att kunna höja bidragen till väghållarna och behovet av att
            höja bärigheten.
          </note>
          <note>
            När det gäller satsningar på det statliga vägnätet har regeringsföreträdarna
            sänkt tonläget något. Vi ser och har länge sett att förfallet
            av det svenska vägnätet fortsätter. Återhämtning av bristande
            underhåll uteblir i stort sett. Nu vill man att vi återigen ska
            hoppas att fördelningen av de
          </note>
          <note>
            17 miljarder som finns i infrastrukturpropositionen för bärighetshöjande
            åtgärder och för tjälsäkring ska göra underverk.
          </note>
          <note>
            Vi har i diskussionerna inför denna fördelning redan sett att
            alla delar av landet anser sig vara berättigade till dessa medel.
            Jag kan inte sia in i framtiden, men man behöver inte vara någon
            större begåvning för att våga förutspå att det kommer att innebära
            att inte ens dessa medel kan göra landets vägar glada - om man
            nu tror eller har trott att vi ska få den kraftiga uppryckning
            det har talats om i så många år. Förvisso ligger dessa pengar
            i framtida infrastrukturprogram, men jag vill nämna dem även i
            detta sammanhang, när vi talar om 2003. I vårt moderata alternativ
            för 2003 har vi tagit allvarligt på den rådande situationen. Därför
            har vi till landets vägar anslagit 2 miljarder mer än regeringen
            föreslår.
          </note>
          <note>
            Fru talman! Jag har talat om vikten av att hela vårt land måste
            få en infrastruktur som fungerar. Jag har nämnt de enskilda vägarna,
            och i detta sammanhang vill jag även säga några ord om våra storstäder.
          </note>
          <note>
            Det är beklämmande att höra i debatten - kanske inte så mycket
            här i dag men ganska ofta ute i vårt land - att det ska vara landsbygd
            eller storstad. Vi kan inte ha en konflikt mellan dessa. Sverige
            kan varken fungera utan landsbygd eller utan storstad. Därför
            måste satsningar göras på bristande infrastruktur, som vi säger,
            i hela landet. Att, som en del vill, försvåra för trafik i våra
            storstäder innebär att landet Sverige tappar i konkurrenskraft
            och välstånd.
          </note>
          <note>
            Vi hade förra året en debatt om trängselavgifter, där socialdemokrater
            felaktigt försökte ge sken av att vi moderater ville införa sådana.
            Vi var tydliga i fjolårets debatt och sade nej till trängselavgifter
            i Stockholm.
          </note>
          <note>
            Socialdemokraterna ville hävda att det var viktigt med betydande
            majoriteter och att det innebar att frågan om trängselavgifter
            i Stockholm inte var aktuell. Vad hände efter valet? Nu är det
            inte ens tal om betydande majoriteter, utan regeringen nästintill
            ger direktiv om vad man lokalt ska tycka i Stockholm. Tala om
            svek!
          </note>
          <note>
            Om det inte vore så att vi alla kan läsa i riksdagstrycket vad
            som sades i fjolårets debatt skulle jag förmoda att socialdemokrater
            här i kammaren i dag inte vill minnas detta. Vi sade nej då, och
            vi säger nej igen.
          </note>
          <note>
            Det som behövs i bland annat Stockholm är att vägfrågor kommer
            upp till beslut och att det byggs ringleder. Vi kan inte ha en
            huvudstad som saknar viktiga kommunikationer.
          </note>
          <note>
            Fru talman! Det har sagts mycket om lokala vägar. Jag har strukit
            det i mitt anförande, men jag kan inte undanhålla kammaren min
            debatt med förre statsrådet Rosengren. Jag skulle gärna se att
            vi fick in detta i protokollet som ett historiskt dokument över
            en kommunikationsminister.
          </note>
          <note>
            Vi har hört om vikten av riksväg 45. Jag hade en interpellationsdebatt
            med herr Rosengren om hur det skulle vara att få Europavägstatus
            på den. Jag fick till svar: Nej, Sveriges regering kan inte jobba
            för att riksväg 45 blir Europaväg. Vi kan inte tillåta att europeiska
            turister luras in på en så dålig väg.
          </note>
          <note>
            Detta är alltså vad som cirkulerar i vårt regeringskansli: att
            riksväg 45
          </note>
          <note>
            är så dålig att vi inte ska lura in utländska turister på den.
            Jag hoppas att vårt nya statsråd starkt tar avstånd från sådana
            tankar.
          </note>
          <note>
            När det gäller den nordiska triangeln och delen Oslo-Stockholm,
            det vill säga E 18, är det beklämmande att vi har en regering
            som i princip inte går i takt med någon, höll jag på att säga.
            Den går åtminstone inte i takt med EU, som anser att E 18 är ett
            mycket viktigt projekt. Det ingår också i de så kallade TEN-projekten.
            Man kan dock inte agera på grund av att Sverige har en regering
            som inte prioriterar E 18, och därför faller detta utanför. Detta
            är majoriteten i riksdagens utskott, med socialdemokrater i spetsen,
            ansvarig för.
          </note>
          <note>
            Att vi har mycket diskussioner om olika regioner kanske till
            viss del kan bero på - och här vill jag gärna höra om min kollega
            på Värmlandsbänken Jarl Lander lite senare här i kammaren tydligt
            kan ta avstånd från detta - finansminister Bosse Ringholms uttalande
            att en region i vårt land först ska visa tillväxt, sedan kan den
            få vägpengar. Detta är ett moment
          </note>
          <note>
            22, enligt mitt sätt att se det. Jag vill höra om Jarl Lander
            delar min uppfattning eller finansminister Bosse Ringholms uppfattning.
            Just nu kan man dock se att anslagsförslagen går längs Bosse Ringholms
            linje.
          </note>
          <note>
            Fru talman! Vad landet behöver är en politik som är medveten
            och vill ta ansvar för att vi har en infrastruktur som innebär
            att såväl boende som företag i hela landet har en väg- och järnvägsinfrastruktur
            som leder till utveckling, inte avveckling. En väl fungerande
            infrastruktur är avgörande för enskilda människors och näringslivets
            möjligheter att tillsammans skapa tillväxt och välstånd. En effektiv
            samverkan mellan de olika trafikslagen är nödvändig, och då menar
            jag såväl väg och järnväg som sjöfart, luftfart och IT-infrastruktur.
            Detta är Moderaterna medvetna om, och vår politik bygger på dessa
            förutsättningar. Jag välkomnar andra partier som delar dessa åsikter
            med oss.
          </note>
          <note>
            Fallet med dagens politik är enligt min mening att denna förståelse
            inte finns i utskottets majoritet. Den har under en mängd av år
            ansett sig kunna vänta därför att åtgärder kommer att ske, som
            det så vackert hetat.
          </note>
          <note>
            Nu ser vi att väntans tider får fortsätta. Vissa projekt kommer
            förvisso till stånd i framtiden, men de nya som anmäls är rent
            politiska infrastruktursatsningar som görs. Att man kan säga att
            Norrbotniabanan ska byggas utan att ens ha analyserat och fått
            kostnadsredovisning för ett sådant mångmiljardprojekt är allt
            annat än acceptabelt.
          </note>
          <note>
            Fru talman! Jag ser att klockan går, men det är en viktig debatt.
          </note>
          <note>
            Med tanke på Norrbotniabanan och dess framväxt vill jag dra en
            liten liknelse. Vanliga människor i Sverige sitter vid sina köksbord
            och planerar sin hushållsekonomi. Man gör överväganden av vad
            man har råd med och inte. Man funderar noga över vilka behov man
            har och vilka prioriteringar man måste göra för att få hushållsekonomin
            att gå ihop. Man väger olika varor för och emot och analyserar
            vilka satsningar som man har råd med och som gör störst nytta
            - vanlig hushållsekonomi.
          </note>
          <note>
            Fru talman! När regeringen tog sitt inriktningsbeslut om Norrbotniabanan
            saknades all denna grundläggande kunskap som nästan varje svenskt
            hushåll besitter. Det man kunde begära är att man åtminstone hade
            haft någon form av underlag inför sitt ställningstagande, men
            icke.
          </note>
          <note>
            Jag skäms på regeringens vägnar.
          </note>
          <note>
            När det gäller järnvägssidan kan vi konstatera att statens företagandesatsningar
            inom detta område är långt ifrån lysande. SJ har stora ekonomiska
            problem, medan vi kan se privata tågoperatörer fungera alldeles
            utmärkt. Inte nog med att vi har ett system som håller SJ bakom
            ryggen genom att inte tillåta konkurrens på lönsamma tåglinjer,
            utan SJ klarar sig inte ens med detta skydd. Det ska bli intressant
            att följa utvecklingen i den här härvan. Jag förmodar att det
            finns många som får anledning att göra sin röst hörd om det visar
            sig att statens agerande i den här frågan kommer att sätta konkurrensen
            ytterligare ur spel.
          </note>
          <note>
            När det gäller Banverkets verksamhet har vi i likhet med tidigare
            år krävt en bolagisering av Banverkets konkurrensutsatta delar.
            Tiden borde vara mogen, med tanke på SJ och andra affärer, för
            även de mest fientliga konkurrensmotståndarna att fundera över
            om statligt driven verksamhet är det optimala för våra medborgare.
          </note>
          <note>
            Vi har föreslagit en höjning av banavgifter, som det sades i
            debatten tidigare, för att kostnaden för driften på spår i viss
            utsträckning ska härledas till och betalas av trafiken. Detta
            är anledningen till att vi har ett anslagssparande på denna punkt.
            Och det tycker vi är helt riktigt.
          </note>
          <note>
            Det finns hur mycket som helst som man skulle vilja ta upp och
            tycka till om inom detta viktiga område, men jag har redan tagit
            mycket tid i anspråk och vill bara slutligen konstatera att jag
            givetvis står bakom samtliga våra reservationer där vi ger stöd
            för våra moderata förslag på infrastrukturområdet. Jag yrkar i
            likhet med Elizabeth Nyström bifall endast till reservation nr
            2.
          </note>
          <note>
            Jag vill även önska talmannen, trafikutskottets kansli och övriga
            här i kammaren en riktigt god jul och ett gott nytt år. Det gör
            jag även om tomten kanske inte kommer till alla, vilket man kan
            förmoda. Han kommer säkerligen att köra fast någonstans i vårt
            land på någon dålig väg.
          </note>
          <note type="speaker">
            Anf. 46 KARIN SVENSSON SMITH (v) replik:
          </note>
          <note>
            Fru talman! Jan-Evert Rådhström pratar pretentiöst om vägstandarden
            ute i landet. Det vore klädsamt om han talade i en mer blygsam
            ton med tanke på de förslag som Moderaterna står för. Om den neddragningen
            av
          </note>
          <note>
            Banverkets anslag samt höjningen av banavgifterna genomfördes
            skulle det ge ett direkt avtryck i vägbeläggningen.
          </note>
          <note>
            Förstår inte Jan-Evert Rådhström att vid varje omlastning från
            järnväg till väg försämras möjligheterna för glesbygdens befolkning
            att ha acceptabla vägar som är farbara året runt?
          </note>
          <note type="speaker">
            Anf. 47 JAN-EVERT RÅDHSTRÖM (m) replik:
          </note>
          <note>
            Fru talman! Det vi gör i vårt budgetförslag, som Karin Svensson
          </note>
          <note>
            Smith väl känner till, är stora satsningar, 2 miljarder mer än
            Vänsterpartiet och övriga, på vägsektorn. Vi har 690 miljoner
            mindre på järnvägssektorn därför att vi tycker att den ska stå
            för en lite större del av sina kostnader. Det är det som är resultatet.
          </note>
          <note type="speaker">
            Anf. 48 KARIN SVENSSON SMITH (v) replik:
          </note>
          <note>
            Fru talman! Men när järnvägstrafiken i princip betalar de externa
            kostnader den är upphov till medan vägtrafiken enligt flera utredningar
            inte alls betalar de externa kostnader den är upphov till blir
            konkurrenssituationen omöjlig för godstransporterna. Resultatet
            blir att fler tunga transporter går på väg, och då försämras vägstandarden.
          </note>
          <note>
            Vill man verkligen på allvar slå vakt om vägarnas standard ute
            i glesbygden ska man se till att godset i så stor utsträckning
            som möjligt sänds på järnväg och med sjötransporter. Det är också
            därför som regeringen har gett Vägverket i uppdrag att utarbeta
            en skadeförebyggande underhållsstrategi, så att man får bättre
            användning för de pengar man satsar på att tjälsäkra, rekonstruera
            och underhålla vägar.
          </note>
          <note>
            Jag tvivlar på den trovärdighet som Moderaterna visar här. Det
            här pratet om vägarna kommer i praktiken inte att innebära någonting
            positivt alls. De höjda anslagen ni pratar om rimmar ganska illa
            med att ni allmänt förespråkar ett lägre skattetryck och en svensk
            anslutning till
          </note>
          <note>
            EMU.
          </note>
          <note type="speaker">
            Anf. 49 JAN-EVERT RÅDHSTRÖM (m) replik:
          </note>
          <note>
            Fru talman! Karin Svensson Smiths retorik kan fungera för en
            vänsterpartist. Problemet är att jag som moderat också är medveten
            om att vi behöver ha en transportinfrastruktur som fungerar efter
            näringslivets behov. Vill vi ha ett växande näringsliv ska vi
            också vara medvetna om att vi får växande transporter, och vi
            kan inte politiskt styra transporter hursomhelst. Vi måste ge
            förutsättningar så att varje företag och varje individ får transportera
            sig på det för dem mest effektiva sättet. Vi är både järnvägs-
            och vägförespråkare. Vi vill inte ta död på den ena eller den
            andra.
          </note>
          <note>
            När Karin Svensson Smith tar upp att man borde vara mer angelägen
            om järnvägsfrågor ur ett glesbygdsperspektiv vill jag upplysa
            henne om att Sverige ser lite annorlunda ut i Värmland och norrut
            än det gör i
          </note>
          <note>
            Lund. Det är inte bara att hoppa på bussen, ta tunnelbanan eller
            åka med kollektivtrafik. Det handlar om att vi måste se till att
            de transportmedel vi har också ska kunna ta sin frakt på bra vägar.
          </note>
          <note type="speaker">
            Anf. 50 ERLING BAGER (fp):
          </note>
          <note>
            Fru talman! Även jag hade tänkt välkomna statsrådet Messing,
            men jag ser att hon har lämnat kammaren. Hon kanske kommer tillbaka.
            Jag tyckte att det var trevligt när jag såg i en tidningsintervju
            att statsrådet också kallar sig för sjöfartsminister. Det tyckte
            jag var fint. Det förpliktar också en hel del i sjöfartsfrågor.
            Men det är bra att de prioriteras.
          </note>
          <note>
            Jag vill också yrka bifall till reservationerna 2, 9 och 17.
          </note>
          <note>
            Fru talman! Förutsättningarna för den svenska sjöfarten förbättrades
            betydligt för några år sedan. Den svenska handelsflottan har nu
            samma möjligheter som andra EU-länder. Det var glädjande när trafikutskottet
            kunde lägga fram förslagen att man precis som andra EU-länder
            skulle få nettolösningar på skattesidan inom sjöfarten - om det
            än var senfärdigt när det genomfördes med motstånd från dåvarande
            finansministern, Åsbrink. Det var nämligen i april 1996 som Neil
            Kinnock som EU-
          </note>
          <note>
            kommissionär kunde lägga fram förslaget och andra länder som
            Holland,
          </note>
          <note>
            England, Tyskland, Danmark och även Norge hängde på och genomförde
            detta. Vi hade en utveckling under många år då utflaggning skedde.
            Men fyra fem år efteråt fick också Sverige samma förutsättningar
            för den svenska sjöfarten, och det är mycket glädjande.
          </note>
          <note>
            Jag skulle vilja ta upp nuvarande sjöfartsavgifter. För att behålla
            den internationella sjöfarten på svenska hamnar, inte minst till
            Nordens största hamn Göteborg, måste sjöfartsavgifterna i någon
            mån EU-
          </note>
          <note>
            anpassas. Det är de stora svenska hamnarna som främst konkurrerar
            med hamnar i andra europeiska länder. I dag betalar sjöfarten
            på svenska hamnar höga avgifter jämfört med andra EU-länder.
          </note>
          <note>
            Sverige är också det enda land i Västeuropa där ansvaret för
            alla farleder har samordnats i en statlig myndighet, i kombination
            med krav på att verksamheten i sin helhet ska bekostas genom utdebitering
            på trafikanterna och därtill generera vinst till staten. Ett sådant
            kostnadsuttag är otänkbart i andra EU-länder och inte heller i
            linje med den EU:s vitbok som för en tid sedan tog upp frågorna
            och pekade på effektiva och rättvisa trafikregler.
          </note>
          <note>
            Fru talman! Det kan vara intressant att ta upp att i de svenska
            sjöfartsavgifter som handelsfarten i dag betalar ingår kostnader
            för Sjöfartsverkets hela administration och internationella åtagande,
            större delen av lotsningen, isbrytningen, infrastrukturen för
            skärgårds- och fritidstrafik samt yrkesfisket, därtill kommer
            sjökartläggningen och Sjöfartsinspektionen. Dessutom ska man återigen
            generera vinst till staten.
          </note>
          <note>
            Ett exempel som man i en översyn bör titta på kan vara isbrytningen,
            som ju varierar i kostnad beroende på issvårigheterna i framför
            allt Bottenviken. Min minnesbild är att det handlar om en kostnad
            om 200-300
          </note>
          <note>
            miljoner kronor ett svårt år. Här borde man, enligt den reservation
            de borgerliga partierna har, kunna se på exempelvis EU:s strukturmedel.
            De besvärliga vinterförhållandena med transportnackdelar som vi
            har i Bottenviken för framför allt Sverige och Finland är mycket
            besvärande för infrastrukturen, det vill säga sjöfarten. Jag vet
            att man från finsk sida tittar på möjligheterna att söka EU-medel
            för isbrytningen. Finland har också varit framgångsrikt inom jordbrukspolitiken
            och fått särskilt bidrag för jordbruk i norra Finland. Vi vill
            med reservation 17 peka på att det är viktigt med en översyn av
            sjöfartsavgifterna.
          </note>
          <note>
            Fru talman! Jag kan också i denna fråga citera ett gemensamt
            yttrande till Näringsdepartementet där den svenska skogsindustrin,
            Sveriges
          </note>
          <note>
            Hamnar, Sveriges Industriförbund, Sveriges Redareförening, Sveriges
          </note>
          <note>
            Skeppsmäklareförening samt Sveriges Transportindustriförbund
            samstämmigt krävt en översyn av de svenska farledsavgifterna.
            Det är värdefullt att vi får en översyn som också kan se på möjligheterna
            av en EU-
          </note>
          <note>
            anpassning. I en sådan översyn kan miljöavgifterna tas upp. De
            är viktiga för att inte minst tonnage som inte håller de krav
            vi tycker ska finnas för att få färdas på EU-vatten ska vara med
            och betala. Det kan vara värdefullt att ta upp miljöavgifter.
          </note>
          <note>
            Det har hänt positiva saker med Vänersjöfarten. Men också här
            borde man titta längre fram. Här finns också en reservation, där
            vi pekar på att
          </note>
          <note>
            EU:s transportministrar vill utveckla kustsjöfarten. Den ger
            samma förutsättningar som till exempel finns på kontinenten, där
            flodbåtstrafiken har fått en helt annan gynnad ställning. Strukturfonder
            har använts för att till exempel muddra floderna Rhen och Donau
            och bygga slussar och hamnar. Man vill undvika en motorvägsinfarkt.
            Då kan flodbåtstrafiken användas. Vi tycker i reservationen att
            det vore värdefullt om sjöfarten på
          </note>
          <note>
            Vänern och Mälaren kunde ges samma förutsättningar som övriga
            insjöfarten inom EU.
          </note>
          <note>
            Jag vill också säga några ord om den järnvägsbana som det hastigt
            har sagts ska byggas till Kalix. I Ringholms nattliga förhandlingar
            togs också beslut om Norrbotniabanan. Det gjordes utan att i en
            ingående prövning peka ut ett enskilt investeringsprojekt. Man
            föregriper pågående planeringsprocess och undergräver planeringssystemet.
          </note>
          <note>
            Vi hade generaldirektör Bylund i utskottet för en tid sedan.
            Han fick frågor om de planer som finns inom Banverket. Hans svar
            var att denna bana inte finns med i Banverkets planering. Han
            hänvisade till ett politiskt beslut. Om kommunikationsministern
            hade varit närvarande hade jag gärna velat fråga henne om hur
            man ska gå vidare med detta politiska beslut. Hur är det tänkt
            att komma in i planeringen för tågnätet?
          </note>
          <note>
            Jag vill kort beröra flyget och situationen i Stockholmsområdet.
            Jag tillhör dem som tycker att Bromma flygplats, precis som Säve
            i Göteborg, är värdefull. Inte minst inom våra storstadsområden
            bör vi vara försiktiga med nedläggningsbeslut av flygplatser.
            Bromma har under lång tid levt med nedläggningshot. I Göteborg
            är det en ganska stor enighet - Folkpartiet, Moderaterna, Socialdemokraterna
            och kd - om att värna Säve flygplats. Där är Göran Johansson,
            socialdemokrat och ordförande i kommunstyrelsen, i spetsen. Det
            är värdefullt och en konkurrensfördel inte minst för näringslivet
            med en flygplats nära city i några städer.
          </note>
          <note>
            Jag hade tänkt att fråga om statsrådet Messings syn på Brommas
            fortsatta drift. Det får väl anstå till ett senare tillfälle,
            om inte Jarl Lander skulle vilja kommentera den frågan.
          </note>
          <note>
            Slutligen vill jag säga några ord om den nya europeiska sjöfartsmyndighet,
            EMSA, som planeras inom EU. Det är värdefullt att vi från svensk
            sida gör allt vi kan för att EMSA kan placeras i Sverige. Vi har
            kunskapen, forskningen och bra placeringsorter. Låt mig som göteborgare
            säga att Göteborg bör vara en stark ort med den stora sjöfart
            som finns och den nautiska utbildningen i samarbete med Chalmers
            tekniska högskola. Vi har inte reserverat oss eftersom vi vet
            att det pågår förhandlingar. Vi har i stället ett yttrande i frågan.
            Jag hoppas att vi så gott vi kan ska verka för att EMSA kan placeras
            i Sverige.
          </note>
          <note>
            Fru talman! Jag vill på Folkpartiets vägnar önska fru talman,
            kansli och utskottskansli god jul och gott nytt år!
          </note>
          <note type="speaker">
            Anf. 51 KARIN THORBORG (v):
          </note>
          <note>
            Fru talman! Det har talats mycket om olika vägar i dag, framför
            allt om väg 45. Jag tänkte tala om en viktigare väg, nämligen
            postvägen som borde gå till varje hushåll i Sverige.
          </note>
          <note>
            Jag undrar hur de som fattade beslutet att avreglera Posten år
            1993
          </note>
          <note>
            tänkte sig framtiden. De var först i världen att avreglera en
            sådan viktig samhällsservice. Vilka visioner om Posten hade de?
            Hade de i dag - med facit i hand - fattat samma beslut? Det är
            inte många länder som har följt efter. Har erfarenheterna från
            det svenska exemplet hejdat beslutsfattarna i andra länder? Varför
            tvekar eller låter andra länder bli att avreglera?
          </note>
          <note>
            Låt mig snabbt sammanfatta vad som har hänt.
          </note>
          <note>
            Posten förlorade sin monopolställning men fick samtidigt fortfarande
            skyldighet att tillhandahålla daglig och rikstäckande post- och
            kassaservice.
          </note>
          <note>
            Avregleringen följdes av en mängd förändringar. Det var nödvändiga
            strukturella omorganisationer, eftersom postverksamheten förändrats
            under den senaste tioårsperioden. De traditionella postkontoren,
            där man tidigare kunde uträtta alla sina ärenden, försvann och
            ersattes av postcentra för kvalificerade ärenden och kassaservice
            för in- och utbetalningar. Därmed försvann också 11 000 kvinnojobb.
          </note>
          <note>
            Jag kan inte låta bli att förvånas över att denna avveckling
            har förbigåtts med tystnad. Hade det varit fråga om män som förlorat
            jobben hade det utlöst ramaskrin. De kvinnor som är kvar jobbar
            främst inom Kassaservice, som drivs med statligt stöd, och det
            är en arbetsplats med erkänt monotona arbetsuppgifter. Personalen
            inom Posten har alltså fått se sina arbetsuppgifter uppstyckade
            så att monotona uppgifter skilts från mer kvalificerade - detta
            i strid mot ambitionerna att utveckla alla arbetsplatser. Staten
            som arbetsgivare borde vara ett föredöme.
          </note>
          <note>
            Brev och paket sköts genom ett samarbete mellan Posten och en
            entreprenör, vanligtvis matbutik eller bensinmack. På landsbygden
            finns fortfarande lantbrevbärarna kvar. Det är den verksamhet
            som förändrats minst, och där är man också mest nöjd.
          </note>
          <note>
            Ser vi denna förändring från konsumentens sida får vi ytterligare
            en bild. Den gamla traditionella posten, dit man gick med alla
            sina ärenden och fick kvalificerad hjälp, försvann. Nu plötsligt
            skulle man köpa frimärken på ett ställe, hämta paket på ett helt
            nytt ställe och betala sina räkningar på ett tredje. Förvirringen
            och upprördheten blev stora och är fortfarande orsak till stort
            missnöje och arga insändare.
          </note>
          <note>
            Än värre blev det när personer med funktionshinder upptäckte
            att de inte kom in i lokaler där postservice gavs. Det kunde vara
            för smala dörrar, för höga nivåskillnader eller helt enkelt för
            trånga utrymmen i affärerna mellan ölburkar, tvättmedelspaket
            och frukostflingor.
          </note>
          <note>
            Inskränkningen av de funktionshindrades tillgänglighet till posten
            är ett svek gentemot alla funktionshindrade, men det är också
            ett svek mot det riksdagsbeslut som togs under den förra mandatperioden.
            Vems är ansvaret, undrar jag. Är det upp till varje butiksföreståndare,
            eller är det ett samhälleligt ansvar? Något riktigt svar på denna
            fråga fick vi inte när
          </note>
          <note>
            Post- och telestyrelsen gästade oss i trafikutskottet.
          </note>
          <note>
            Kritiken har också gällt att den personal i matbutiker som ska
            serva postkunder parallellt med andra uppgifter inte är tillräckligt
            utbildad eller blir stressad inför sina nya uppgifter. Entreprenörerna
            har inte fått tillräcklig ersättning för att kunna prioritera
            postkunder.
          </note>
          <note>
            Svenska folket har tydligt visat att de är missnöjda med den
            nya tingens ordning, eller oordning, om man vill uttrycka det
            så. Trots att Posten har försökt informera har inte informationen
            varit tillräckligt tydlig. Och det har definitivt inte gått att
            övertyga folket om att det har blivit bättre.
          </note>
          <note>
            Vad har nu avregleringen och omstruktureringarna betytt samhällsekonomiskt?
            Vid avregleringen blev det fritt fram för marknadskrafterna eftersom
            monopolet försvann. Men det blev ingen rusning efter att få dela
            ut post. Flera aktörer dök upp på arenan men försvann snart när
            de upptäckte att det inte var lönsamt. Kvar finns i stort sett
            bara City Mail.
          </note>
          <note>
            Att jag nämner dem här beror på att de är ett tydligt exempel
            på vad resultatet blev när man avreglerade men samtidigt gav Posten
            AB ett samhällsuppdrag att ge postservice i hela landet. City
            Mail kunde plocka russinen ur kakan och åta sig lönsamma bitar.
            Därigenom åderlåts Posten
          </note>
          <note>
            AB på vinstgivande delar, och kvar finns nu de mest olönsamma
            verksamheterna tillsammans med samhällsansvaret och kravet att
            de ska gå med vinst.
          </note>
          <note>
            Att detta inte går ihop ekonomiskt är lätt att räkna ut. Postens
            ledning har förgäves sökt lösningar på de ekonomiska problemen
            och rationaliserat, men ekonomin går ändå inte ihop. Och att i
            en tid med krympande marknad dela upp verksamheten med flera aktörer
            som har var sin parallell organisation är inte samhällsekonomiskt
            försvarbart. Post- och kassaservice är en grundläggande samhällsservice,
            som alla i hela Sverige har rätt till. Den är en del av vår infrastruktur.
            Det är viktigare att den är tillgänglig för alla än att den ger
            avkastning. Det här är alltså även en viktig regionalpolitisk
            fråga.
          </note>
          <note>
            Fru talman! Därför har vi i Vänsterpartiet motionerat om att
            det är dags för en utvärdering av alla förändringar som har skett
            inom Posten.
          </note>
          <note>
            Det som pågår är ett unikt experiment, där man spelar med personalen
            som insats. Arbetet för de anställda har blivit tyngre och tryggheten
            och arbetsglädjen allt svagare. Det går inte att fortsätta på
            det inslagna spåret.
          </note>
          <note>
            Vi vill ha en utvärdering och sätta fokus på det som inte har
            gått bra men även peka på det som har gått bra. För att rätta
            till det som har gått snett kan man behöva fatta orädda och obekväma
            beslut. Vi vill inte föregripa resultatet av den utvärdering som
            vi kräver - den kommer förhoppningsvis med helt nya lösningar.
            Men vill vi ha kvar den samhällsservice som posten utgör måste
            vi börja värna om den.
          </note>
          <note>
            Därmed yrkar jag bifall till reservation 26 om postservice.
          </note>
          <note type="speaker">
            Anf. 52 MIKAEL JOHANSSON (mp):
          </note>
          <note>
            Fru talman! Av tidsskäl yrkar jag bifall bara till reservation
            10.
          </note>
          <note>
            En ny mandatperiod har inletts, och Miljöpartiets påverkan på
            utgiftsområdet Kommunikationer består både av förra mandatperiodens
            uppgörelse kring infrastruktursatsningarna framgent och av den
            nya så kallade 121-punktslistan.
          </note>
          <note>
            Ett område i 121-punktslistan handlar om ett grönare Sverige,
            där vi vill att Sverige ska fortsätta att vara ett föregångsland
            i omställningen till hållbar utveckling. Genom en ambitiös miljöpolitik
            ska Sverige aktivt bidra till en ekologiskt hållbar utveckling,
            nationellt och globalt.
          </note>
          <note>
            Vårt övergripande mål för miljöpolitiken är att till nästa generation
            kunna lämna över ett samhälle där de stora miljöproblemen i Sverige
            är lösta.
          </note>
          <note>
            Omställningen till en ekologiskt uthållig utveckling är avgörande
            för mänsklighetens framtid. Det är en fråga om vår livskvalitet
            i dag men också en fråga om solidaritet med kommande generationer.
          </note>
          <note>
            Detta gäller i högsta grad utvecklingen inom trafiksektorn.
          </note>
          <note>
            Jag vill lyfta fram tre exempel på gröna åtgärder inom trafiksektorn
            med effekt både under 2003 och åren därefter.
          </note>
          <note>
            Vi vill sätta upp ett nationellt mål för försäljningen av förnybara
            bränslen. Vi vill ålägga bensinmackar att tillhandahålla alternativa
            bränslen år 2005. Någon form av dispensmöjligheter behövs.
          </note>
          <note>
            Vi vill skapa konkurrenskraftiga villkor för förnybara drivmedel
            från och med 2003 samt pröva förutsättningarna långsiktigt för
            alternativa drivmedel. Detta kräver helt eller delvis befrielse
            även från energiskatter.
          </note>
          <note>
            Ett system för att kvotera in förnyelsebara drivmedel ska utredas.
          </note>
          <note>
            Detta är två inslag i strategin att det inte är fel på bilen,
            utan det är fel på de fossila bränslena.
          </note>
          <note>
            Vi är beredda att under mandatperioden pröva förutsättningar
            för ett nytt avdragssystem för resande mellan bostäder och arbetsplatser
            som bättre stimulerar till nyttjande av kollektivtrafik och samtidigt
            beaktar de problem som finns i glesbygden.
          </note>
          <note>
            Ett annat område i 121-punktslistan handlar om att hela Sverige
            ska leva. Vi anser att det om hela Sverige ska fortsätta att utvecklas
            i positiv riktning är viktigt att tillväxtförutsättningarna i
            alla regioner stärks. Sverige måste hållas samman - mellan människor
            och regioner. Bra välfärd i hela landet är en förutsättning för
            regional rättvisa.
          </note>
          <note>
            Här finns det en punkt, en väldigt konkret punkt, och det är
            att Norrbotniabanan ska byggas. Planeringen påskyndas, och underlag
            för ställningstagande ska föreligga den 1 mars nästa år. Det är
            ett miljöpartiavtryck i förhandlingarna, där vår syn på regionalpolitik
            konkretiseras på ett tydligt sätt i kontrast till de storstadspolitiska
            projekt på infrastrukturområdet som finns, såsom "Reepaluban",
            det vill säga Citytunneln i
          </note>
          <note>
            Malmö, påhejad av moderater, vänsterpartister och Göran Perssons
            sossar.
          </note>
          <note>
            I det här sammanhanget vill jag kommentera de partiåsikter som
            uttrycks i de särskilda yttrandena angående Norrbotniabanan. Moderaterna,
          </note>
          <note>
            Folkpartiet, Kristdemokraterna och Centern skriver:
          </note>
          <note>
            "Det innebär att Norrbotniabanan, i likhet med alla andra investeringsprojekt,
            bör prövas efter dess samhällsekonomiska nytta och inte efter
            dess eventuella politiska värde framsprunget i sena förhandlingar
            om regeringsmakten."
          </note>
          <note>
            Hur kan dessa partier yttra sig på detta sätt? Var finns rim
            och reson?
          </note>
          <note>
            Hur ställde sig dessa partier när det gällde att slänga in pengar
            till färdigbyggandet av det samhällsekonomiskt olönsamma projektet
            Hallandsåstunneln? Den minnesgode kan konstatera att då var det
            inte aktuellt att hävda den samhällsekonomiska nyttan, men nu
            passar det.
          </note>
          <note>
            En annan, för Miljöpartiet, mycket angelägen åtgärd är den satsning
            som sker på tjälsäkring, bärighet och rekonstruktion i det regionala
            vägnätet. Utskottets majoritet betonar vikten av att den satsningen
            huvudsakligen går till de regioner som har störst problem med
            tjälskador. Därmed får grusvägarna en möjlighet att återuppstå
            som just grusvägar.
          </note>
          <note>
            I övrigt vill jag kort ta upp några ytterligare frågor och börjar
            med frågan om återinförande av ett obligatoriskt fritidsbåtsregister,
            som enligt vår mening, dras i en seg och märklig långbänk. Det
            är förvånansvärt att det ska vara så svårt att inrätta ett enkelt
            register, som en gång fanns och fungerade bra under några år men
            som sedan revs upp av den borgerliga regeringen i början av 1990-talet.
          </note>
          <note>
            I ett obligatoriskt register kan fritidsbåtar över sju meter
            eller med motorer på 14 hästkrafter vara en rimlig gräns för registrering.
            Det viktiga är att man får en klar och tydlig siffer- och bokstavsmarkering
            på skroven så att sjöräddning, kustbevakning och hamnansvariga
            snabbt kan identifiera ägaren. Det kan handla om att rädda liv,
            men också om att få tag i miljömarodörer, båttjuvar och andra
            olämpliga båtförare. Behovet har sedan länge varit akut. Problemen
            med att införa ett register är bagatellartade i jämförelse med
            de fördelar systemet ger. Detta kan givetvis också kombineras
            med en ansvarsförsäkring, obligatorisk eller frivillig.
          </note>
          <note>
            Nu tänkte jag lämna vattnet och ge mig upp i luften, närmare
            bestämt runt Bromma flygplats. Jag vill peka på de allvarliga
            nackdelar som är förknippade med Bromma flygplats. Denna flygplats,
            med sitt centrala läge i Stockholm, medför en kraftig miljöstörning
            genom buller och luftföroreningar för alla de hundratusentals
            människor som bor i närheten av flygplatsen.
          </note>
          <note>
            Ytterligare en nackdel är av säkerhetsmässig karaktär: det omfattande
            privatflyget medför statistiskt sett större risk för haverier,
            jämfört med linjeflyget, och det är olyckligt att sådant flyg
            tillåts i en storstad. Samtidigt innebär flygverksamheten att
            det inte vare sig av miljö- eller säkerhetsskäl går att bygga
            nya bostadsområden på en i övrigt mycket attraktiv mark.
          </note>
          <note>
            Slutsatsen är att Bromma flygplats bör avvecklas och att avtalet
            mellan staten och Stockholm bör sägas upp. Fram till avvecklingen
            bör ingen ökning av antalet flygrörelser tillåtas.
          </note>
          <note type="speaker">
            Anf. 53 JOHNNY GYLLING (kd) replik:
          </note>
          <note>
            Fru talman! Mikael Johansson tog upp Norrbotniabanan, och jag
            vill ställa en fråga om den. För att undvika missförstånd vill
            jag också säga att Kristdemokraterna inte har tagit ställning
            till detta projekt, men det finns ju andra partier som har gjort
            det.
          </note>
          <note>
            För andra gången i dag, fru talman, ska jag be att få läsa innantill
            ur budgetpropositionen på s. 28, där regeringen skriver: För att
            uppnå de transportpolitiska målen ska vid prioritering av åtgärder
            de mest samhällsekonomiskt lönsamma åtgärderna väljas.
          </note>
          <note>
            Min första fråga är: Står Mikael Johansson bakom den skrivningen?
          </note>
          <note>
            Och om han gör det undrar jag hur han kan stå bakom att man beslutar
            att bygga ett gigantiskt järnvägsprojekt innan det är utrett?
          </note>
          <note type="speaker">
            Anf. 54 MIKAEL JOHANSSON (mp) replik:
          </note>
          <note>
            Fru talman! Till skillnad från Kristdemokraterna, som har godkänt
            ett definitivt samhällsekonomiskt olönsamt projekt som Hallandsåstunneln,
            har vi sagt att vi ska bygga Norrbotniabanan. Men vi vet i dagsläget
            inte om den är samhällsekonomiskt olönsam eller inte. Så än så
            länge kan jag, som miljöpartist, hålla med om den principen, men
            knappast Kristdemokraterna.
          </note>
          <note type="speaker">
            Anf. 55 JOHNNY GYLLING (kd) replik:
          </note>
          <note>
            Fru talman! Jag tycker att det är mycket konstigt att Mikael
            Johansson väljer att jämföra tunnelbygget genom Hallandsåsen med
            Norrbotniabanan. Det som har hänt vid Hallandsåsen var ingenting
            som var planerat - miljöskadorna, den dåliga byggtekniken. Det
            är ett exempel på hur kostnaderna i ett sådant stort projekt kan
            skena iväg om man inte har kontroll.
          </note>
          <note>
            I det läge som har uppstått efter miljöskandalen kan det här
            projektet inte bli samhällsekonomiskt lönsamt. Då är bara frågan:
            Ska man bygga färdigt, eller ska man lägga tillbaka schaktmassorna?
            Vi har valt att stå bakom dem som vill bygga färdigt av flera
            skäl. Man kan inte jämföra de två projekten. Så min fråga står
            kvar: Hur kan Mikael Johansson ställa sig bakom ett projekt där
            man inte vet hur mycket det kostar eller om det är lönsamt när
            man säger i budgeten att man ska prioritera samhällsekonomiskt
            lönsamma projekt?
          </note>
          <note type="speaker">
            Anf. 56 MIKAEL JOHANSSON (mp) replik:
          </note>
          <note>
            Fru talman! Nu fanns det ju samhällsekonomiskt lönsamma alternativ
            till att färdigbygga tunneln för 4½-5 miljarder, som är samhällsekonomiskt
            olönsamt. Jag hörde aldrig kristdemokraterna prata om att de ville
            genomföra dem i stället för det samhällsekonomiskt olönsamma projektet
            med färdigbyggandet av Hallandsåstunneln.
          </note>
          <note>
            Det går inte att kritisera Miljöpartiet i dag, eftersom vi inte
            vet hur detta är vad gäller samhällsekonomin. Låt oss vänta och
            se! Vi har angett den politiska klara och tydliga linjen att järnvägstrafik
            är viktig av regionalpolitiska skäl. Därför har vi fört in detta
            i de här förhandlingarna och fått igenom det. Det är något fantastiskt,
            och det kommer att gynna de här områdena på ett helt otroligt
            sätt, till skillnad från vissa andra storstadspolitiska projekt.
            Kristdemokraterna var dock inte med vad gäller
          </note>
          <note>
            Citytunneln.
          </note>
          <note type="speaker">
            Anf. 57 SVEN BERGSTRÖM (c) replik:
          </note>
          <note>
            Fru talman! Centerpartiet och Miljöpartiet har i många frågor
            en ganska likartad syn när det gäller hur pengar ska satsas och
            vilka prioriteringar som ska göras på det transportpolitiska området.
            Men när man hör
          </note>
          <note>
            Mikael Johansson argumentera kring Norrbotniabanan kommer man
            osökt att tänka på den gamla klassiska repliken: Är argumenten
            svaga, höj rösten! Det som Mikael Johansson just nu tillämpar
            i talarstolen kan också liknas vid brännvinsadvokatyr.
          </note>
          <note>
            Jag upprepar gärna Johnny Gyllings fråga: Står Mikael Johansson
            bakom texten på s. 28? Där står det: För att uppnå de transportpolitiska
            målen ska vid en prioritering av åtgärder de mest samhällsekonomiskt
            lönsamma åtgärderna väljas. Står Miljöpartiet och Mikael Johansson
            bakom den formuleringen, eller står ni inte bakom den?
          </note>
          <note>
            Det är politiskt godtycke på högsta nivå att besluta på det sätt
            som
          </note>
          <note>
            Miljöpartiet, Vänsterpartiet och Socialdemokraterna gör när man
            bara bestämmer sig vid nattliga förhandlingar för att man nu ska
            bränna 10-15
          </note>
          <note>
            miljarder på ett projekt.
          </note>
          <note>
            Dessutom - och det tror jag är det värsta - får Norrbotniabanan
            stämpeln på sig att det nog är ett spektakulärt projekt som inte
            är samhällsekonomiskt lönsamt, eftersom man måste ta beslutet
            först och sedan göra utredningarna. Det är till skada för alla
            oss som i grunden tror att Norrbotniabanan är bra, att den har
            ett samhällsekonomiskt värde och att den är motiverad. Därför
            är det så eländigt och olyckligt att man gör på det här sättet.
            Det skadar regionalpolitiken. Det skadar Norrbotniabanan, och
            det skadar legitimiteten i det beslutssystem som vi tidigare har
            tillämpat.
          </note>
          <note type="speaker">
            Anf. 58 MIKAEL JOHANSSON (mp) replik:
          </note>
          <note>
            Fru talman! Än så länge vet vi inte om det är samhällsekonomiskt
            olönsamt eller inte. Som miljöpartist står jag bakom principen
            att samhällsekonomiska kalkyler ska styra valet av projekt både
            vad gäller vägar
          </note>
          <note>
            - de stora stamvägarna - och järnvägar. Det är självklart. Det
            var det jag tillämpade på bland annat Hallandsåstunneln. Men jag
            hörde inget från
          </note>
          <note>
            Centerpartiet om att Hallandsåstunneln var något att tveka om
            för att den samhällsekonomiska kalkylen visade på olönsamhet.
            Jag kan gärna viska det till Sven Bergström om han inte tycker
            att höjda röstlägen är passande. Jag står fortfarande kvar vid
            att vi slog till med vår åsikt om
          </note>
          <note>
            Hallandsåstunneln utifrån både samhällsekonomiska skäl och miljöskäl.
          </note>
          <note>
            Så låt oss vänta.
          </note>
          <note>
            Nu har en gigantisk regionalpolitisk satsning kommit på pränt.
            Detta är något som ska genomföras. Sedan får vi se om lönsamheten
            visar sig.
          </note>
          <note>
            Än så länge är det detta som gäller.
          </note>
          <note type="speaker">
            Anf. 59 SVEN BERGSTRÖM (c) replik:
          </note>
          <note>
            Fru talman! Mikael Johanssons argumentation stärks inte av att
            han pekar på tidigare dåliga exempel. Nu får han också draghjälp
            av utskottets ordförande - det kan minsann behövas. Det blir inte
            bättre argumentation av att han kan hitta exempel på tidigare
            synder. Jag kan komplettera dessa synder med Citytunneln och Öresundsbron.
            Dessa exempel präglas av att man först tog ett stort beslut för
            att sedan titta på beslutsunderlaget. Det är till skada för legitimiteten
            i den ordning vi har. Jag medger gärna det. Det finns frågetecken
            kring Hallandsåstunneln. Den stora skillnaden är att vi där står
            med en gigantisk potatiskällare, eller vad man nu ska kalla det,
            som endera avvecklas - då har vi bränt ett antal miljarder - eller
            så försöker man fullfölja med ytterligare några miljarder. Jag
            kan medge att det är synnerligen delikat att hantera ett sådant
            projekt.
          </note>
          <note>
            Men det gör inte denna sak bättre. Mikael Johansson säger att
            Norrbotniabanan ska byggas, utan att minsta beslutsunderlag finns
            tillgängligt. Det är till skada för beslutsprocessen. Det skadar
            dessutom Norrbotniabanan och tilltron till en vettig regionalpolitik.
            Det sade jag tidigare, men det kommenterade inte Mikael Johansson.
            Jag och Centerpartiet tror att Norrbotniabanan är samhällsekonomiskt
            lönsam och motiverad. Det finns många poäng med den. Nu får den
            stämpeln i pannan att vara ett godtyckligt beslutat politiskt
            projekt som egentligen inte alls skulle genomföras. Det är synd
            och skadar tilltron till alla oss som är övertygade om att sådana
            här projekt kan vara kloka och riktiga att genomföra.
          </note>
          <note>
            Men det behövs ett rejält beslutsunderlag innan vi tar besluten.
          </note>
          <note type="speaker">
            Anf. 60 MIKAEL JOHANSSON (mp) replik:
          </note>
          <note>
            Fru talman! Planeringsunderlaget ska komma till den 1 mars. Det
            är så vi har tänkt tågordningen i detta fall. Vi lär ganska snart
            få svaret angående stämpeln i pannan. Varför ska stämpeln få gälla
            om det visar sig att Norrbotniabanan är samhällsekonomiskt lönsam?
            De beräkningar som man hittills har försökt göra visar att det
            finns lönsamhet i projektet.
          </note>
          <note>
            Det finns definitivt delar som kan sättas i gång väldigt snabbt.
            De ska också övervägas i hela det regionalpolitiska system som
            vi från Miljöpartiets sida har som syfte. Vi tycker att det är
            viktigt att fastslå att det finns någonting som ska gälla även
            för Norrland och inte bara för Stockholm, Malmö och Göteborg.
          </note>
          <note type="speaker">
            Anf. 61 ERLING BAGER (fp) replik:
          </note>
          <note>
            Fru talman! Gylling och Bergström har delvis tagit upp frågeställningar
            som berör Norrbotniabanan. Jag undrar om Mikael Johansson tycker
            att det är på detta vis ett beslut om en viktig järnvägssatsning
            ska tas. Det normala är ju att man har en förstudie, en analys
            och ett kostnadsförslag. Därefter kommer beslut. Nu har man vänt
            på detta under de nattimmar då Ringholm förhandlade med Peter
            Eriksson. Vi klandrar sättet man för fram det. Har Miljöpartiet
            lyft fram Norrbotniabanan i valrörelsen? Har ni haft med den i
            ert valmanifest? Har ni agerat för den?
          </note>
          <note>
            Det kommer snabbt ett beslut om att den ska byggas utan någon
            förstudie eller analys eller något kostnadsförslag. Det har efteråt
            sagts att det kan röra sig om 12 miljarder, men det vet vi inte
            helt säkert.
          </note>
          <note>
            Beträffande Bromma flygplats kan jag hålla med om att antal starter
            självfallet bör begränsas och att det är viktigt. Men jag vill
            samtidigt trycka på att de flygplatser som ligger nära city i
            våra storstäder och som är godtagbara ur miljösynpunkt ska kunna
            fortsätta att drivas. Jag tycker att Folkpartiet och de andra
            partierna ska slå vakt om det.
          </note>
          <note type="speaker">
            Anf. 62 MIKAEL JOHANSSON (mp) replik:
          </note>
          <note>
            Fru talman! Jag tänkte först dementera lite. Förhandlingsrundorna
            efter valet har sett lite annorlunda ut. Vi har skickat in våra
            två tjejer Åsa
          </note>
          <note>
            Domeij och Yvonne Ruwaida som förhandlare. Det har inte varit
            speciellt mycket av nattimmar. Det beror på att de varit gravida
            under förhandlingarna. Om det var en medveten planering från oss
            eller inte låter jag vara osagt, men vårt syfte är att förhandla
            på dagtid i fortsättningen.
          </note>
          <note>
            Jag känner inte till om Peter Eriksson har varit inne på någon
            sen nattimma med Bosse Ringholm, men det kanske Erling Bager gör.
          </note>
          <note>
            Vi har haft med Norrbotniabanan sedan länge. Vi väckte en partimotion
            hösten 1999, om jag inte minns fel, där vi hade med Norrbotniabanan.
            Delar av den fanns med bland de högst prioriterade projekten.
            Det är rimligt att detta ryms inom vår förhandlingsframgång om
            100 miljarder till järnvägarna under kommande planeringsperiod.
          </note>
          <note>
            När det gäller flygplatserna i våra större städer är det väl
            ganska givet att miljöproblemen med buller och luftföroreningar
            inte är lösta. Då måste vi försöka få bort problemen. Säkerheten
            återstår. Om det dimper ned någonting i trakterna runt Arlanda
            är risken mindre att någon människa träffas av det än om det sker
            inne vid Bromma flygplats. Det är ganska uppenbart.
          </note>
          <note type="speaker">
            Anf. 63 ERLING BAGER (fp) replik:
          </note>
          <note>
            Fru talman! Jag har trott att det som press och TV återgav om
            förhandlingarna mellan Miljöpartiet och Socialdemokraterna det
            sista dramatiska dygnet var ett korrekt återgivande. Där fanns
            bilder på förhandlingar som pågick till halv tre på natten. Jag
            har tagit det som fakta. Jag tror att jag har pressklippen kvar
            på mitt rum i riksdagen. Jag har minnesbilder av TV-avsnitt -
            jag kommer ihåg ganska väl - där det framgick att Norrbotniabanan
            kom fram i slutskedet. Peter Eriksson åkte dagen därpå upp till
            Kalix och presenterade den stora framgången.
          </note>
          <note type="speaker">
            Anf. 64 MIKAEL JOHANSSON (mp) replik:
          </note>
          <note>
            Fru talman! Var finns minnesbilden av våra tjejer som varit och
            förhandlat? Jag träffade dem ganska regelbundet under tiden. De
            körde inte längre än till klockan nio. Det är möjligt att det
            fanns något undantag i det allra sista skedet.
          </note>
          <note>
            Jag måste nog gå till almanackan och kontrollera angående Norrbotniabanan.
            Jag har för mig att det löstes och fördes in på ett lite tidigare
            stadium än de allra sista timmarna. Det fanns nog andra trubbel
            med de exakta formuleringarna som skulle lösas.
          </note>
          <note>
            Jag har uppfattat att de förhandlingar som inleddes med bland
            annat
          </note>
          <note>
            Folkpartiet skedde på sådana tider som är mer lämpade för att
            man ska vara klar i knoppen. Våra tjejer som var gravida har infört
            principen, och den ska gälla även om vi skickar dit några icke-gravida
            förhandlare i framtiden.
          </note>
          <note type="speaker">
            Anf. 65 JARL LANDER (s):
          </note>
          <note>
            Fru talman! Mycket har redan sagts i den här debatten som skulle
            kunna gälla som svar på alla de kommentarer som debattdeltagarna
            har haft. Jag tänker inte gå igenom hela budgetbetänkandet utan
            mer visa på vissa skiljaktigheter mellan oss som står bakom majoritetens
            förslag och oppositionen vad gäller den del som har med väg- och
            järnvägsanslagen att göra.
          </note>
          <note>
            Först vill jag säga att fanns det mer pengar i statens samlade
            pengapåse skulle jag naturligtvis inte ha något emot att mer av
            dem fördelades till infrastrukturen här i samhället. Behovet av
            transportlösningar är stort.
          </note>
          <note>
            Det vet vi sedan förut. Det behövs mer pengar både på väg- och
            järnvägssidan så att både fler personer och mer gods kommer fram
            trafiksäkrare och punktligare än vad som sker i dag. Men de här
            förslagen om mer pengar bearbetas just nu inom Vägverket och Banverket,
            och snart ska de ut på remiss. Det kommer att finnas mer pengar
            till samhällets infrastruktur under den kommande planeringsperioden
            än vad som har varit tillgängligt hittills. Jag vill påstå att
            detta sker tack vare en framsynt socialdemokratisk regering som
            har lyckats förhandla fram anslagsnivåerna med Vänstern och Miljöpartiet.
          </note>
          <note>
            Till dem som har varit uppe och pratat om enskilda vägsträckor,
            till exempel om att väg 45 ska bli en Europaväg eller en Broadway,
            vill jag säga att det viktigaste är väl ändå att väg 45 blir trafiksäkrare
            än vad den är i dag. Det måste ju vara ett av kraven från den
            regionen, på samma sätt som andra regioner kommer att ställa krav
            på sina respektive väg- och järnvägssträckor. Detta ska lösas
            i det remissarbete som nu ska ske inför den här planeringsperioden.
          </note>
          <note>
            Här vill jag passa på att säga något till Jan-Evert Rådhström.
            Han ställde en direkt fråga till mig i sitt anförande som gällde
            vad Bosse
          </note>
          <note>
            Ringholm hade sagt vid ett besök i Värmland. Jag står bakom trafikutskottets
            betänkande och de målformuleringar som finns där. En av formuleringarna
            bygger på att om vi ska få utveckling i regionen behöver vi bättre
            infrastruktur. Därför vill jag vända på Bosse Ringholms syn på
            sakerna. Infrastrukturen måste byggas ut först, sedan kan vi skapa
            tillväxt i regionerna också. Om jag då tar avstånd från vad Bosse
            Ringholm har sagt får vara upp till Jan-Evert.
          </note>
          <note>
            Fru talman! Nu gäller det anslaget för 2003. Vissa partier föreslår
            ju större anslag till väginvesteringar till exempel. Vill man
            inte satsa pengar på vården, skolan och omsorgen blir det mer
            pengar över till väginvesteringar.
          </note>
          <note>
            Sedan, fru talman, vill jag kommentera några av de reservationer
            som finns här. Det är lite förvånande att se att Kristdemokraterna
            har två ungefär likvärdiga reservationer. De gäller vägarnas och
            järnvägarnas prioriterade projekt. Kristdemokraterna har ju, liksom
            de flesta andra borgerliga partier, kritiserat regeringen för
            att det inte satsas tillräckligt mycket här, i synnerhet inte
            i närtid. Budgeten har inte tillåtit de här satsningarna, och
            därför har förslag kommit upp om att man ska prova andra alternativa
            finansieringssätt. Kd har väl alltid gått i spetsen och pratat
            om
          </note>
          <note>
            PPP-lösningar, det vill säga rent privata partnerskapslösningar.
          </note>
          <note>
            I det förslag som vi nu har att ta ställning till för den kommande
            perioden hänvisas till vad som sades i underlaget för den planeringsperiod
            jag tidigare pratade om, som ska gälla från 2004 och framåt, nämligen
            att det är viktigt att vi också gör närtidssatsningar. Men för
            att klara dessa närtidssatsningar behövs det friska pengar som
            vi egentligen inte har. Då är frågan om vi kan göra en alternativ
            finansiering av dessa närtidssatsningar, och det gör vi nu genom
            att låta Banverket respektive Vägverket ta upp lån i Riksgälden.
            Det gör vi i stället för att söka PPP-lösningar från den privata
            sektorn. Detta går kristdemokrater, moderater och folkpartister
            emot. De vill inte att Vägverket och Banverket ska få låna dessa
            pengar utan hänvisar till PPP i stället. Då blir frågan till de
            borgerliga: Är det för att gynna det privata näringslivet ni säger
            på det sättet? Eller är det för att vi inte ska få de här närtidssatsningarna?
            Jag vill gärna ha en förklaring till varför ni går emot möjligheten
            att låna pengar via Riksgälden.
          </note>
          <note>
            Sedan har vi hört mycket om enskild väghållning här i dag. Det
            är sant, Jan-Evert, att det är 28 000 mil enskilda vägar, det
            vill säga tre gånger så mycket som det sammanhållna statliga vägnätet.
            Av detta är det enligt uppgift ca 7 500 mil som erhåller statsbidrag.
            Det är väl dessa vägar som vi i första hand pratar om samt de
            människor som bor efter de här vägarna. Frågan är om de ska få
            sämre förutsättningar att transportera sig och sina varor. Naturligtvis
            inte, är vårt svar på den frågan.
          </note>
          <note>
            Men jag tror inte att lösningen är att man slänger in en stor
            summa pengar utan vidare. Nu har det gjorts en stor utredning,
            den så kallade
          </note>
          <note>
            BREV-utredningen, om hur man ska kunna lösa problemen med finansieringen
            av de enskilda vägarna. Det är en utredning som i stor utsträckning
            har kritiserats även av oss socialdemokrater. Jag ska inte sticka
            under stol med det. Vi är kritiska till många punkter i den här
            utredningen. Men likafullt anser vi att beredningen av denna utredning
            måste få göras färdig först för att vi ska kunna hitta bra lösningar
            som står sig på längre sikt.
          </note>
          <note>
            Vi skriver i betänkandet att det finns möjligheter för Vägverket
            att göra omfördelningar inom befintlig ram. Vi anser att det inte
            är acceptabelt att den bidragsprocent som hittills har gällt ska
            sänkas under det kommande budgetåret. Detta är inte bara vackra
            ord, Jan-Evert, utan det är ord som jag anser förpliktar Vägverket
            att tänka till så att det inte blir försämringar för dem som bor
            utefter enskilda vägar.
          </note>
          <note>
            Fru talman! Det finns mycket som man skulle ha behövt kommentera
            i betänkandet. Jag vill säga några ord om detta med Norrbotniabanan.
          </note>
          <note>
            Det har blivit infekterat på något sätt. Jag vill poängtera vad
            det är som vi i trafikutskottets majoritet säger när det gäller
            den bansträckningen. Vi säger i princip ingenting mer än att vi
            hänvisar till en politisk överenskommelse mellan tre partier.
            I denna överenskommelse finns en punkt som säger att Norrbotniabanan
            ska byggas och planeringen påskyndas.
          </note>
          <note>
            Underlag för ställningstagande ska föreligga den 1 mars 2003.
            När detta underlag kommer får vi se om detta objekt platsar i
            den planeringsprocess som nu pågår. Platsar det i planeringsprocessen
            så att det kan göras före 2015? Det är en utvärdering som ska
            göras av myndigheter bland annat. Jag är inte alls säker på att
            den platsar där. Några delsträckor av den kanske gör det, till
            exempel Haparandabanan längst upp i norr. Den ligger i ett planeringsförfarande
            hos Norrbottens länsstyrelse. Detta är sådant som vi ska ta ställning
            till framöver. Vi i trafikutskottets majoritet har i det här avsnittet
            inte sagt att den ska byggas, utan vi har hänvisat till en politisk
            överenskommelse.
          </note>
          <note>
            Jag beklagar, fru talman, att jag redan dragit över tiden. Jag
            ska försöka att snabba på detta.
          </note>
          <note>
            Jag har en kommentar till att borgerligheten vill att man ska
            bolagisera Banverkets produktionsavdelning. Man tror att bara
            för att man gör det kommer det att bli bättre förutsättningar
            för upphandlingen. Det är inte det som är lösningen på problemet.
            Banverket har visat att de kan upphandla i konkurrens. Nu har
            Riksskatteverket gjort en granskning av
          </note>
          <note>
            Banverkets verksamhet och lämnat rekommendationer angående hur
            den här organisationen ska hantera frågorna framdeles. Det finns
            anledning att avvakta detta. Enbart en bolagisering löser inte
            frågan, och utskottets majoritet tycker därför inte att en sådan
            är aktuell.
          </note>
          <note>
            Med detta, fru talman, vill jag också säga att vi i betänkandet
            har kommenterat frågorna om Vänersjöfarten och sjöfartsavgifterna.
            Eftersom det pågår utredning och översyn finns det ingen anledning
            för mig att ta upp de frågorna nu.
          </note>
          <note>
            Frågan om Bromma flygplats kommer Krister Örnfjäder att ta upp
            i ett senare inlägg. Postens service kommer att tas upp av Börje
            Vestlund.
          </note>
          <note>
            Avslutningsvis, fru talman, vill jag vad gäller EU-mopeder hänvisa
            till den skrivning som finns i betänkandet. Det är viktigt att
            den kommer upp till ytan.
          </note>
          <note>
            Jag vill med detta instämma i övriga kollegers julhälsningar
            till fru talmannen och till kanslipersonalen, i synnerhet till
            trafikutskottets kanslipersonal.
          </note>
          <note type="speaker">
            Anf. 66 JOHNNY GYLLING (kd) replik:
          </note>
          <note>
            Fru talman! Jag är tacksam för att Jarl Lander ger mig tillfälle
            att här förklara Kristdemokraternas inställning till väg- och
            järnvägssatsningar.
          </note>
          <note>
            Till att börja med talar Jarl Lander om hur stora satsningar
            som det nu ska bli framöver. Jag ska inte läsa innantill ur propositionen
            men vill peka på att regeringen på s. 27 i denna redovisar att
            de anslag som föreslås inte är tillräckliga för att motsvara de
            gällande besluten om infrastrukturplaner. Det finns alltså en
            stor eftersläpning i förhållande till behoven, särskilt på vägsidan,
            och det känner Jarl Lander mycket väl till.
          </note>
          <note>
            Frågan är hur väljarna ska uppfatta det förhållandet att man
            från regeringens sida lovar och lovar men att pengarna sedan inte
            räcker till.
          </note>
          <note>
            Kristdemokraterna har sagt nej till en kortsiktig upplåning av
            3 miljarder för vägar och järnvägar de närmaste åren eftersom
            lånen inte skulle vara specifikt riktade till vissa investeringar
            utan till en blandning av investeringar och reinvesteringar. Däri
            ingår sådant som bärighetshöjning, tjälsäkring och vissa ospecificerade
            projekt. Budgetlagens skrivningar är inte sådana att man får låna
            på detta sätt. Det som vi vill satsa på är en alternativ finansiering
            tillsammans med privatkapital för att få till stånd stora och
            viktiga infrastrukturprojekt på ett kostnadseffektivt sätt.
          </note>
          <note>
            Jarl Lander ställde en fråga som jag reagerade på, nämligen om
            vi vill gynna det privata näringslivet genom PPP. Se till exempel
            på Arlandabanan! Det är det hittills enda exempel som vi har på
            ett lyckat PPP-
          </note>
          <note>
            projekt.
          </note>
          <note type="speaker">
            Anf. 67 JARL LANDER (s) replik:
          </note>
          <note>
            Fru talman! Arlandabanan är i och för sig ett hyfsat bra exempel,
            men tänk på hur avtalet såg ut från början, när Johnny Gyllings
            partikollega var kommunikationsminister! Det avtalets lösning
            gick inte att genomföra. Gudskelov skedde en förändring i och
            med efterföljande val, så att det gick att få fram ett fungerande
            avtal, enligt vilket trafiken i större utsträckning gynnar resenärerna
            än dem som byggt banan.
          </note>
          <note>
            Vi får inte ensidigt se till att infrastrukturella satsningar
            ska vara en god affär för en byggherre utan vi måste ta hänsyn
            till vad folk och näringsliv behöver i transportväg. Johnny Gylling
            är nu med på att det behövs investeringar i ett tidigt skede,
            så att säga i närtid. Om pengar kan lånas upp från riksgälden
            för att åstadkomma en del av dessa infrastrukturella satsningar,
            måste väl det vara en bra lösning. Jag tycker att det borde vara
            bättre att kunna låna upp pengar billigt, och jag tror inte att
            några byggföretag i det här landet kan låna upp pengarna billigare
            än vad riksgälden kan.
          </note>
          <note>
            Jag tycker därför att det är ett ansvarstagande från regeringen
            om dessa satsningar görs i närtid med hjälp av lån från riksgälden
            i stället för att de ska belasta kommande generationer. Vi hörde
            i en tidigare debatt
          </note>
          <note>
            Carina Moberg förklara för Johnny Gylling att problemet med PPP-
          </note>
          <note>
            lösningar är att någon ska betala dem. Eller är det kanske så
            att Johnny
          </note>
          <note>
            Gylling förespråkar att trafikanterna ska betala dessa PPP-lösningar?
          </note>
          <note type="speaker">
            Anf. 68 JOHNNY GYLLING (kd) replik:
          </note>
          <note>
            Fru talman! Jag beklagar att repliktiden är så kort för att bemöta
            det som Jarl Lander har sagt.
          </note>
          <note>
            Jag skulle vilja fråga Jarl Lander om han känner till de kartellbildningar
            som har avslöjats framför allt inom asfaltbranschen. Finns det
            ingen risk med det traditionella sättet att finansiera infrastruktur,
            nämligen att man är släpphänt med vad projektet får kosta och
            så vidare? Det finns där vissa privata aktörer som kan sko sig
            på skattebetalarnas bekostnad.
          </note>
          <note>
            Om man använder PPP-projekt och gör det på rätt sätt, som man
            till exempel gjort i Finland, blir det ett delat risktagande mellan
            staten och någon privat aktör, där staten inte tar risken ensam
            om projektet skulle bli fördyrat. Så är fallet i dag med många
            stora och dyra projekt i Sverige.
          </note>
          <note>
            Till sist vill jag säga att om vi kristdemokrater fick bestämma
            skulle de projekt som Jarl Lander talar om genomföras under alla
            förhållanden.
          </note>
          <note>
            Vi har finansierat detta under utgiftstaket i vår kostnadsbudget,
            men vi säger nej till upplåning av de här pengarna eftersom de
            inte går till rena investeringar.
          </note>
          <note type="speaker">
            Anf. 69 JARL LANDER (s) replik:
          </note>
          <note>
            Fru talman! Jag erkänner, Johnny Gylling, att ni har mer pengar
            till väginfrastruktur än vad vi har, men det beror, som jag tidigare
            har sagt, på vad man totalt vill satsa på ute i vårt land under
            utgiftstaket. Anser man att vården, skolan och omsorgen är viktiga
            blir det kanske inte exakt så mycket som man skulle vilja ha kvar
            till väginvesteringar.
          </note>
          <note>
            Jag tycker ändock att vi med det förslag som föreligger och som
            ska remissbehandlas under våren är på väg att rätta till de missförhållanden
            som har uppstått under de besparingsår som vi tidigare haft.
          </note>
          <note>
            Vad gäller kartellbildningar, Johnny Gylling, vill jag säga att
            jag inte visste något om dessa förrän jag fick kännedom om dem
            via medierna.
          </note>
          <note>
            Nu vet vi att sådana har förekommit, och det finns aktörer som
            av konkurrensskäl verkligen håller kontroll på detta. Jag tror
            därför inte att de fortsätter på samma sätt. Men för att vi ska
            kunna motverka detta, Johnny
          </note>
          <note>
            Gylling, är det viktigt att det finns statliga myndigheter av
            typen Vägverket och Banverket, som har både kompetens och kunnighet
            i dessa frågor.
          </note>
          <note>
            Därmed är jag tillbaka till de problembilder som jag ser i borgerlighetens
            förslag om bolagisering, privatisering och utförsäljning av Vägverkets
            och Banverkets enheter. En sådan utveckling skulle medföra att
            vi skulle mista den här kunskapen inom den statliga sfären. Då
            skulle det verkligen vara risk för att man skulle öppna för olika
            kartellbildningar.
          </note>
          <note>
            Vi är alltså väl medvetna om problembilden, men jag tror också,
          </note>
          <note>
            Johnny Gylling, att myndigheterna nu har ögonen på de entreprenörer
            som tidigare har agerat i karteller. Jag tror därför att detta
            är ett problem som vi slipper framöver.
          </note>
          <note type="speaker">
            Anf. 70 JAN-EVERT RÅDHSTRÖM (m) replik:
          </note>
          <note>
            Fru talman! Jag kan börja med att konstatera att Jarl Lander
            är duktig på retoriska krumbukter. När man ställer en rak fråga
            om han tar avstånd från Bosse Ringholms uttalande om tillväxt
            först och vägpengar sedan vill Jarl Lander inte ta avstånd från
            det men vill vända på uttrycket. Han sade "tvärtom" men tog inte
            avstånd från uttalandet. Det var synd, för det skulle ha blivit
            en bra signal till de andra regeringsföreträdarna.
          </note>
          <note>
            När det gäller de enskilda vägarna sade du att ni inte vill slänga
            ut ett stort antal pengar. Är Jarl Lander nöjd med det framlagda
            budgetförslaget vad gäller de enskilda vägarna i landet? Vägverket
            har sagt att bidragsnivån måste sänkas därför att pengarna inte
            räcker till. Anslagen höjs över huvud taget inte mer än vad som
            motsvarar inflationen från år till år, samtidigt som kostnaderna
            stiger drastiskt. Är Jarl Lander nöjd med budgetförslaget vad
            gäller enskilda vägar?
          </note>
          <note type="speaker">
            Anf. 71 JARL LANDER (s) replik:
          </note>
          <note>
            Fru talman! Jag kan väl säga som så: Gubben är inte nöjd, vad
            gäller anslaget till enskild väghållning i det budgetförslag som
            har kommit. Det är därför som vi från utskottsmajoriteten betonar
            detta, och jag ska läsa direkt ur vårt budgetbetänkande: "Utskottet
            vill vidare betona vikten av att de enskilda vägarna ges en tillfredsställande
            resurstilldelning med hänsyn till detta vägnäts betydelse " Och
            vidare att vi förutsätter att det är möjligt att inom ramen omfördela
            medel inom Vägverket så att det inte blir en försämring under
            det kommande budgetåret, under det år som vi avvaktar för att
            BREV-utredningen ska beredas ordentligt. Vi förutsätter vidare
            från vår sida att det enskilda vägnätet måste få de medel som
            behövs för att det ska kunna göras ett anständigt underhåll av
            det.
          </note>
          <note>
            Vad sedan gäller, fru talman, om jag tar avstånd från vad Bo
            Ringholm säger eller inte säger: Eftersom jag inte har hört vad
            han sade utan har läst det i medier - jag har lärt mig sedan tidigare
            att man inte ska ta allt för givet som står i medier - så har
            jag sagt, med hänvisning till den här frågan från Jan-Evert Rådhström,
            att jag står bakom de målformuleringar som finns i trafikutskottets
            betänkanden sedan tidigare. De innebär bland annat att ska vi
            få en regional utveckling så behövs det satsningar på infrastrukturen
            som en av dessa möjligheter. Om det då är ett avståndstagande
            från Bosse Ringholms uttalande får Jan-Evert Rådhström själv avgöra,
            anser jag. Jag vet inte om Jan-Evert Rådhström har hört vad
          </note>
          <note>
            Bosse Ringholm sade. Han kanske också bara har läst det i medier.
          </note>
          <note type="speaker">
            Anf. 72 JAN-EVERT RÅDHSTRÖM (m) replik:
          </note>
          <note>
            Herr talman! Jarl Lander är nog den enda värmlänning som betvivlar
            att Bosse Ringholm har sagt detta. Han gjorde det ju i en direkt
            intervju.
          </note>
          <note>
            Du kan läsa det bland annat i länsstyrelsens protokoll. Men som
            enda värmlänning är du nog tveksam i detta ställningstagande,
            Lander.
          </note>
          <note>
            Återigen: I mitt anförande sade jag mycket om vackra ord: ord,
            ord och bara ord. Nu hör vi återigen Jarl Lander. Det är tacksamt
            att han åtminstone tycker att han inte är nöjd med förslaget om
            anslag till enskilda vägar, men det blir bara ord. Han talar om
            möjlighet till omprioriteringar. Sveriges riksdag har möjlighet
            att direkt anvisa och ge anslag som är tillräckliga, men denna
            vilja finns inte hos regeringsföreträdarna, så därför står vi
            där vi står, och problemen kvarstår.
          </note>
          <note>
            Jag vill avsluta med Norrbotniabanan, som Jarl Lander pratade
            om.
          </note>
          <note>
            Jag gick aldrig in riktigt i den debatten. Det här verkar bli
            den här mandatperiodens såpopera. Vi hörde tidigare Mikael Johansson
            prata om att
          </note>
          <note>
            Norrbotniabanan skall byggas. Jarl Lander säger: Vi ska se om
            vi kan lägga in den i planeringsperioden före 2015. Jag håller
            förvisso med Jarl
          </note>
          <note>
            Lander när han säger att vi ska se på underlaget innan beslut
            tas - det tycker jag är tacksamt - men som ett litet sidospår
            kan jag konstatera att vi är många som kommer att vara bänkade
            framför talarstolen här för att se de interna diskussioner ni
            kommer att få framöver. Tydligen är det precis som med årets budget:
            vackra ord och ingenting mer.
          </note>
          <note type="speaker">
            Anf. 73 JARL LANDER (s) replik:
          </note>
          <note>
            Fru talman! Jan-Evert! I den här kammaren har vi nog inte så
            mycket annat att göra än att producera vackra ord, vackra ord
            som betyder någonting för svenska folket. Det är vår uppgift att
            se till att få fram de där orden, och det tycker jag att vi har
            fått från trafikutskottets majoritets sida när det gäller de enskilda
            vägarnas förutsättningar eftersom vi anser att det är nödvändigt
            med omfördelningar inom ramen så att bidragsprocenten inte sänks
            i nuläget. Detta är icke bara vackra ord, Jan-Evert
          </note>
          <note>
            Rådhström.
          </note>
          <note>
            En sista sak, Jan-Evert Rådhström, vad gäller Bosse Ringholms
            uttalande och mitt avståndstagande från detta: Eftersom jag inte
            sitter med i länsstyrelsen, inte har läst länsstyrelsens protokoll
            och inte har hört vad
          </note>
          <note>
            Bosse Ringholm sagt utan enbart via medier har tagit del av detta
            kan jag bara redovisa min egen syn på det. Det har jag gjort två
            gånger, och det tycker jag räcker. Då tycker jag att Jan-Evert
            Rådhström får tolka det som han vill vad gäller avståndstagande
            från uttalanden.
          </note>
          <note>
            Vad gäller Norrbotniabanan, Jan-Evert Rådhström: Läs budgetbetänkandet!
            Där finns några rader som är citat från en politisk överenskommelse
            mellan tre partier. Inom dessa citattecken står: "Norrbotniabanan
            skall byggas" och så vidare fram till " den 1 mars 2003". Då ska
            det komma fram ett underlag från Banverket, som sedan på vanligt
            sätt ska in i en planeringsprocess. Denna planeringsprocess debatteras
            inte i den här kammaren. Det kommer inte att vara några som står
            framför talarstolen här och gör det, utan Jan-Evert kommer säkert
            att, som länsstyrelseledamot i Värmland, vara med och på det sättet
            ge sin syn på hur det blir. Det blir ute i regionerna som man
            tar ställning till detta. Sedan fastställs det så småningom av
            regeringen.
          </note>
          <note type="speaker">
            Anf. 74 RUNAR PATRIKSSON (fp) replik:
          </note>
          <note>
            Fru talman! Det är intressant att ha Jarl Lander i talarstolen.
            Vi hoppar på dig för att vi tycker att du är en bra trafikpolitiker.
            Du har fört talan i många år i de här frågorna och vi har träffats
            om dem.
          </note>
          <note>
            Vackra ord - ja, det är väl det vi hoppas på så länge du representerar
            majoriteten, och att dina vackra ord har innehåll! Det hoppas
            vi verkligen är meningen.
          </note>
          <note>
            Jag har en liten fundering på om Jarl Lander verkligen har fått
            klart för sig vad PPP är för någonting. Det är en stor skillnad
            på PPP och att låna pengar i Riksgälden och låta Vägverket eller
            Banverket fortsätta sköta det som görs.
          </note>
          <note>
            Vi tar ett exempel som vi känner till båda två. Vi bygger vägen
            från
          </note>
          <note>
            Karlstad till Örebro för 5 miljarder och ger några av de stora
            byggarna - i
          </note>
          <note>
            Europa, kan vi säga i dag - möjlighet att bygga sträckan och
            finansiera den själva den med en uppgörelse att de till och med
            sköter vägsträckan.
          </note>
          <note>
            Det är alltså det som det handlar om: Det är skillnaden mellan
            PPP och att låna i Riksgälden och köra igenom vårt eget tröskverk
            för byggande i
          </note>
          <note>
            Sverige.
          </note>
          <note>
            Här finns det en skillnad mellan tro på privata företagare och
            tro på att det är staten som måste sköta allt som ska ske i det
            här landet. Har man en tro på privat finansiering så tror man
            att företag också kan bygga en vägsträcka för 5 miljarder och
            sköta om den under den tid som man skriver kontrakt för. Tror
            Jarl Lander som jag att det är möjligt att gå fram den här vägen
            och att det är något annorlunda än att låna i Riksgälden?
          </note>
          <note type="speaker">
            Anf. 75 JARL LANDER (s) replik:
          </note>
          <note>
            Fru talman! Ja, Runar, vi har debatterat och resonerat om PPP-
          </note>
          <note>
            lösningar i trafikutskottet även innan Runar Patriksson kom till
            detta förnäma utskott. Och vi har kommit fram till, bland annat
            från vårt håll, att alternativa finansieringar av vissa väg- och
            järnvägsprojekt är möjliga. Vi säger alternativa finansieringar.
            Det behöver inte vara PPP. Det kan vara andra finansieringssätt
            med andra förkortningar som gäller också.
          </note>
          <note>
            Men just i de här specifika fallen som gäller i den budget som
            vi nu pratar om är det viktigt att vi får till stånd vissa närtidssatsningar,
            Runar
          </note>
          <note>
            Patriksson. Att då klara dem med PPP gör kanske att det är framtida
            generationer som ska betala. Då tycker vi att det är mer ansvarsfullt
            att låna så att säga billiga pengar från Riksgälden för att snabbt
            komma i gång med detta, och det är det som föreslås i årets budget.
          </note>
          <note type="speaker">
            Anf. 76 RUNAR PATRIKSSON (fp) replik:
          </note>
          <note>
            Fru talman! Det här skiljer oss alltså åt. Jag är övertygad om
            att ett sätt att få i gång någonting snabbt, i förtid, är att
            en PPP-lösning kommer till stånd. Jag är säker på att det går
            mycket snabbare än den andra påtalade vägen.
          </note>
          <note>
            Jag vill ändå ställa en andra fråga till Jarl Lander. Jag tar
            ett exempel från Värmland eftersom vi bägge känner till siffrorna.
            580 miljoner är en siffra som är lägre än tidigare. I dagens talarstol
            sägs samtidigt med vackra ord att man har satsat på Dalsland,
            Värmland, Dalarna och Jämtland där träindustrin finns och där
            tjälsjuka vägar finns. Förra året var det
          </note>
          <note>
            150 mil tjälsjuka vägar just den dag vi hade debatten.
          </note>
          <note>
            Vad har Jarl Lander för lösning när anslagen till dessa län som
            har träindustri och tjälsjuka vägar fortfarande är sämre än tidigare?
            Är det någonting som den socialdemokratiska regeringen och den
            nu befintliga majoriteten kommer att åtgärda? Det är ett krav
            både från industrin och de privata biltransporterna runtomkring
            i de län jag nämnde och många därtill.
          </note>
          <note type="speaker">
            Anf. 77 JARL LANDER (s) replik:
          </note>
          <note>
            Fru talman! Först en kommentar angående PPP-lösningar för de
            projekt som ligger i närtid. Det är projekt som är långt gångna
            i planeringsprocessen. Det är färdigt att sätta spaden i marken.
            Det kan till och med vara påbörjade projekt, men vi har inte haft
            finansiering förrän vi får de lånade pengarna. Det är en omöjlighet
            i dagens läge att göra om dem till
          </note>
          <note>
            PPP-lösningar. Det finns bara ett sätt, och det är att få fram
            de normala anslag från statens sida som behövs. Ska vi komma i
            gång med dem nu eller vänta till efter 2004? Då behöver vi friska
            pengar genom lån i riksgälden. Det tycker jag är en perfekt lösning
            för tillfället. Sedan får vi väl anledning att återkomma till
            diskussionerna om alternativa finansieringar av stora byggprojekt
            så småningom.
          </note>
          <note>
            Runar Patriksson talar om länsanslaget till Värmland, 580 miljoner.
          </note>
          <note>
            Det är en diskussion som egentligen skulle tas på länsstyrelsenivå
            hemmavid. Jag kan ändå kommentera det härifrån såtillvida att
            länsanslagen i kommande planeringsprocess inte kommer att ställa
            krav på att pengarna ska användas till lika mycket som tidigare.
            Det finns ett särskilt anslag till TBR - tjälsäkring, bärighet
            och rekonstruktion. De pengarna är speciellt anvisade till län
            typ Värmland med vägar med dålig bärighet, omfattande tjälsäkringsproblem
            och så vidare. Utifrån det vill jag påstå att länsanslaget för
            Värmlands del kan ha förutsättningar att bli bra mycket större.
            Dessutom finns det en poäng i att regeringen har skrivit att man
            kan få ± 50 % tillägg till länsanslaget, om man har bra argument
            för det.
          </note>
          <note>
            Det tror jag att vi värmlänningar har, Runar Patriksson.
          </note>
          <note type="speaker">
            Anf. 78 ERLING BAGER (fp) replik:
          </note>
          <note>
            Fru talman! Jag vill kommentera sjöfartsavgifterna även om det
            pågår en översyn i Regeringskansliet. Jag nämnde i mitt tidigare
            anförande att vi tidigare har drabbats av senfärdighet från Finansdepartementet.
            Jag nämnde villkoren för sjöfarten med nettosystem. Beslut fattades
            i april
          </note>
          <note>
            1996. Sedan tog det närmare fem år innan den svenska riksdagen
            kunde besluta att Sveriges handelsflotta skulle få samma villkor
            som övriga länder inom EU.
          </note>
          <note>
            Vi fick också riksdagsbeslut om skatteavdrag för yrkesfisket
            1996.
          </note>
          <note>
            Därefter har riksdagen tagit samma beslut en gång till. Finansdepartementet
            har bromsat det under lång tid och det har ännu inte kommit något
            förslag. Det är därför vi från Folkpartiet, Moderaterna och Kristdemokraterna
            trycker på i en reservation. Det handlar också om isbrytningen.
          </note>
          <note>
            Vi menar att man bör få en möjlighet att se över frågan. Detta
            bör drivas med kraft. Vi pekar också i reservationen på möjligheterna
            att ta upp frågan om finansiering med hjälp av EU:s strukturfonder.
            Jag tog tidigare upp argumenteringen om de besvärliga isförhållandena
            när det gäller året-runt-drift i Luleå och andra hamnar. Dessa
            kostnader ligger nu på sjöfartsavgifterna och är så betungande
            att vi riskerar att tappa sjöfart på
          </note>
          <note>
            Sverige.
          </note>
          <note type="speaker">
            Anf. 79 JARL LANDER (s) replik:
          </note>
          <note>
            Fru talman! Jag tror inte att det är dessa avgifter som är så
            betungande för sjöfarten i Sverige, Erling Bager. Vi har nyligen
            tagit ganska stora beslut här i kammaren som har stöttat svensk
            sjöfart. De har gjort att fler skepp än någonsin har inflaggats
            inom svensk rederiverksamhet. Jag tror inte att sjöfartsavgifterna
            som sådana är någon hämsko på sjöfarten.
          </note>
          <note>
            Däremot kan jag hålla med om att det finns problembilder. Det
            gäller både sjöfartsavgifter på den vanliga, kustnära sjöfarten
            och sjöfarten på våra större insjöar som Vänern och Mälaren.
          </note>
          <note>
            Eftersom en översyn pågår av just dessa frågor har vi från utskottsmajoriteten
            sagt att vi måste kunna avvakta den. Det är sagt att svaren på
            de frågor som Erling Bager ställer ska komma under våren 2003.
            Då ser jag ingen anledning att utskottet skulle ha gjort något
            annat uttalande än det som görs nu, att resultatet av regeringens
            översyn av sjöfartsavgifterna enligt utskottets mening bör avvaktas.
            Det måste också bli mitt svar till Erling Bager den här gången.
          </note>
          <note type="speaker">
            Anf. 80 ERLING BAGER (fp) replik:
          </note>
          <note>
            Fru talman! Det har skapats stora möjligheter för handelsflottan
            för några år sedan, som jag nämnde. Det är värdefullt.
          </note>
          <note>
            Det jag tog upp i mitt anförande var att sjörfartsavgifterna
            har stor betydelse för att behålla trafiken på våra stora hamnar,
            däribland Göteborg. Danmark har ju tagit bort sina avgifter och
            tar det på statsbudgeten.
          </note>
          <note>
            Vi missar tonnage på Göteborg och andra stora hamnar. Det är
            där sjöfartsavgifterna slår hårt. Därför har hela branschen gemensamt,
            alltifrån fackförbund till hamnar, yttrat sig till Näringsdepartementet.
            Man säger att man måste få samma villkor som andra EU-länder.
          </note>
          <note>
            Vi från de tre partier som står bakom reservationen vill jaga
            regeringen och Regeringskansliet. Det kanske inte är säkert att
            det är Regeringskansliet som skulle vara en opartisk utredare
            när man ska jämföra med andra EU-länder och göra en analys av
            vad EU:s vitbok har pekat på: att
          </note>
          <note>
            Sverige skiljer ut sig radikalt med höga sjöfartsavgifter. Men
            svenskflaggade båtar har en bättre ställning. Det vill jag understryka.
          </note>
          <note>
            Om våra stora hamnar tappar trafik till konkurrenterna, då är
            det illa.
          </note>
          <note type="speaker">
            Anf. 81 JARL LANDER (s) replik:
          </note>
          <note>
            Fru talman! Jag vet inte om jag ska önska Erling Bager god jaktlycka
            när han håller på och jagar. Eftersom det är partivänner till
            mig han jagar vill jag inte göra det.
          </note>
          <note>
            Vi säger ju från utskottet att frågorna är nödvändiga att ta
            hänsyn till och de måste komma till en snar lösning. En utredning
            pågår. EU-
          </note>
          <note>
            behandling pågår angående direktiven om hamnverksamhet och så
            vidare. Låt oss avvakta det. Jag tror inte att vi ska förhasta
            oss med något enskilt svenskt beslut i frågan. Det här måste samordnas
            med övrig verksamhet inom hela Europa.
          </note>
          <note type="speaker">
            Anf. 82 CARL-AXEL ROSLUND (m):
          </note>
          <note>
            Fru talman! Det är inte lätt att komma efter en sådan här härlig
            värmländsk debatt. Men det har fallit på min lott att framföra
            Moderaternas synpunkter vad gäller sjöfart, luftfart och posten.
          </note>
          <note>
            Erling Bager tangerade vår syn på sjöfartsavgifterna, att sjöfarten
            inte ska belastas med en massa kostnader för bland annat isbrytning.
            Vi tycker att isbrytningen i norr ska ses som en regionalpolitisk
            åtgärd, och den bör gå över statsbudgeten. Det kan inte vara rimligt
            att sjöfart och färjor nere i södra Sverige betalar för isbrytning
            200 mil därifrån. Det både fördyrar och försämrar deras konkurrenskraft.
          </note>
          <note>
            Vi tycker att man ska undersöka möjligheterna att via EU få bidrag
            med hänvisning till de stora transportnackdelar som finns i norra
            Sverige och Finland.
          </note>
          <note>
            Om jag får vara personlig en kort stund skulle jag vilja säga
            att jag inte förstår varför man överflyttade ansvaret för isbrytning
            från marinen till Sjöfartsverket. De argument jag lyckats vaska
            fram håller inte. Marinen gjorde att gott arbete, och massor av
            värnpliktiga fick sjöerfarenhet.
          </note>
          <note>
            Men det är min personliga uppfattning.
          </note>
          <note>
            Fru talman! Insjö- och kusttrafiken är utan tvekan vårt allra
            mest miljövänliga transportsätt. När hamnar och lastsystem ytterligare
            moderniseras kommer sjöfarten att vara ett ännu bättre alternativ
            till järnvägsoch lastbilstransporter än tidigare. När man reser
            i Europa ser man vilken oerhörd betydelse och tillgång transportvägar
            på floder och längs kuster utgör. Här finns mycket kvar att göra
            för oss i Sverige, och därför är det viktigt att regeringen fortsätter
            att se över farledsavgifterna så att insjötrafiken kan tryggas
            och till och med utvecklas.
          </note>
          <note>
            I Sverige finns ett 50-tal hamnar. De ska självklart ligga där
            behoven och marknaden finns, utan statlig inblandning. Med jämna
            mellanrum har det uppkommit diskussioner kring och krav på en
            statlig reglering för att minska antalet hamnar. Vi motsätter
            oss detta bestämt. Vi reagerar också på att så många hamnar är
            kommunala bolag eller drivs i förvaltningsform och anser att hamnarna
            bör avregleras och privatiseras.
          </note>
          <note>
            Jag konstaterar att i denna fråga, liksom i så många andra frågor,
            hänvisas till att frågan utreds i EU. Ibland är EU tydligen bra
            att ha, som när man önskar förhala ett ärende.
          </note>
          <note>
            Vidare anser vi att det kommunala stuverimonopolet, precis som
            alla andra monopol, är av ondo. Det fördyrar, försvårar och till
            och med förhindrar framväxten av ny teknik.
          </note>
          <note>
            Fru talman! Frågan om ett fritidsbåtsregister har tangerats,
            och den mal på. Vi anser att det nu är dags att för gott stoppa
            frågan i malpåse.
          </note>
          <note>
            Jag är själv båtägare, och jag kan garantera kammarens ledamöter
            att det frivilliga register som Stöldskyddsföreningen administrerar
            är alldeles tillräckligt. Jag vågar påstå att jag i denna fråga
            talar för Sveriges samtliga fritidsbåtsägare.
          </note>
          <note>
            Som skåning tycker jag naturligtvis att utskottet borde ha behandlat
            motionen om Falsterbokanalens trafik och öppettider mer välvilligt.
          </note>
          <note>
            Fru talman! Jag går så över till att tala om flyget. Trafiken
            i luften har sina upp- och nedgångar, speciellt efter den 11 september,
            men det finns fortfarande åtgärder inom det svenska Luftfartsverket
            som vi vill ändra på. Luftfartsverket har i dag tre roller: en
            produktionsroll, en säkerhetsroll och en sektorsroll. Var och
            en av dessa kan avskiljas för att tydliggöra de olika rollerna.
            Som ett första steg bör därför Luftfartsverkets myndighetsroll
            skiljas från dess produktionsroll. Vi menar att det skulle ge
            en effektivare organisation.
          </note>
          <note>
            Även Luftfartsinspektionen bör kunna skiljas ut så att inspektionen
            granskar alla aktörer på samma grund. Det skulle stärka konkurrensen.
          </note>
          <note>
            De statliga flygplatserna bör, anser vi, privatiseras. Det gäller
            i första hand Landvetter, Sturup och Arlanda. Genom en försäljning
            skulle kapital frigöras och kunna användas till rejäla och kraftfulla
            investeringar. Vi vet att intressenter finns. Jag är, liksom alla
            moderater, övertygad om att det finns sådana som kan driva en
            flygplats bättre än staten. Vår grundinställning är ju att det
            andra kan göra bättre och billigare än staten ska de också få
            lov att göra.
          </note>
          <note>
            Arbetet med att finna en lösning på fördelningen av slot-tiderna
            måste påskyndas. Även denna fråga har gått i stå inom EU. Man
            måste kunna hitta ett system med någon form av handel med slot-tider.
            Vi tror kanske inte att ett auktionsförfarande, där det avgörande
            är högsta priset, är det bästa, men någon form av lösning måste
            vi finna. I dagsläget missgynnas nya etableringar, och konkurrensen
            hämmas. När nu inte EU kan komma till skott borde vi i Sverige
            hitta en egen lösning i avvaktan på ett EU-
          </note>
          <note>
            beslut.
          </note>
          <note>
            Fru talman! Vi anser fortfarande att staten bör släppa SAS. Det
            är olyckligt att staten beslutar om regler för luftfarten och
            samtidigt själv är en av aktörerna.
          </note>
          <note>
            Bromma och flygtrafiken runt Stockholm har under dagen debatteras
            ganska mycket. Att lösa problemen med flygkapaciteten i Stockholm
            är en viktig framtidsfråga för hela landet. Vi vet att Brommas
            avtal löper ut
          </note>
          <note>
            2011, och om man inte bygger ut är Arlandas kapacitet begränsad.
            Nu har vi visserligen fått en nedgång i flygtrafiken efter den
            11 september, men vi måste väl tro att det kommer en uppgång igen.
            Det är därför viktigt att regeringen sätter ned foten och gör
            en bedömning. Bromma som cityflygplats tycker vi är alldeles utmärkt,
            och den vill vi bevara.
          </note>
          <note>
            När det gäller allmänflyget i Stockholmsområdet måste jag erkänna,
            fru talman, att jag inte visste så mycket om det. Jag har dock
            försökt läsa på och sätta mig in i frågan. Jag har lärt mig att
            regeringen utifrån någon form av ovanifrånperspektiv har beslutat
            lägga ned både Tullinge och
          </note>
          <note>
            Barkarby flygfält, och för Bromma löper, som sagt, avtalet ut.
            Detta gör att det behov som finns av att utbilda piloter för trafikflyg,
            taxiflyg och liknande, försvinner från huvudstadsregionen. Regeringen
            bör klart och tydligt utifrån ett regionalt perspektiv ta ett
            grepp om frågan eftersom det kommunala ansvaret inte räcker till.
          </note>
          <note>
            Fru talman! På planet på vägen upp hittade jag i morse i Dagens
            Nyheter en stor artikel som handlar om just detta. Där sägs att
            "Stockholm riskerar att bli den enda huvudstaden i Europa utan
            en asfalterad startoch landningsbana för allmänflyget". Vidare
            sägs att en ny generation flygplan är på väg in - tystare, lättare
            och miljövänligare. Då ska vi naturligtvis inte avhända oss ett
            citynära flygfält. I USA har man förstått vikten av detta, och
            där satsas miljarder på småflygplatser. I artikeln sägs också
            att "nu gäller det att politikerna tänker om och behåller verksamheterna
            på befintliga flygplatser", och att man anser att "en ny instans,
            till exempel länsstyrelsen, måste ta itu med allmänflygets framtid.
            Det kommunala flygplatsansvaret fungerar inte tillfredsställande."
            Fru talman! Vi moderater instämmer.
          </note>
          <note>
            I dag är ju sista dagen att posta julkort om de ska komma fram
            i tid till jul, och därför ska jag säga några ord om Posten. Vi
            kan följa utvecklingen av Posten i den TV-reklam som en del tycker
            är gräslig; själv tycker jag att den är något av det bästa jag
            har sett. Det är reklam för en post som inte längre finns.
          </note>
          <note>
            Vi tycker att det är naturligt att verksamheter utvecklas och
            förnyas.
          </note>
          <note>
            Nu har vi fått postverksamhet i icke-traditionella lokaler. Några
            har fått det bättre, medan andra tycker att det har blivit sämre.
            Vad som är viktigt, fru talman, är tillgängligheten. Oavsett funktionshinder
            ska man kunna komma till Posten. Statsrådet Messing var i kammaren
            tidigare i dag och på en direkt fråga svarade hon att det är Postens
            ansvar. Det är inte ICA eller någon annan, utan Posten, som ska
            se till att även funktionshindrade kan ta sig in.
          </note>
          <note>
            Naturligtvis vill vi också ha en säker postgång, oavsett var
            i landet man bor.
          </note>
          <note>
            Vi har inte motsatt oss förändringarna inom Posten, men vi menar
            att
          </note>
          <note>
            Postens verksamhet kan bli ännu bättre - gärna i konkurrens med
            andra aktörer. Posten har en monopolliknande ställning som förhindrar
            rejäl konkurrens, och vi anser därför att Posten AB bör delas
            upp och privatiseras.
          </note>
          <note>
            Fru talman! Eftersom Elizabeth Nyström har yrkat för Moderaternas
            räkning ska jag inte förlänga talartiden ytterligare utan hänvisar
            i så fall till våra reservationer.
          </note>
          <note type="speaker">
            Anf. 83 KARIN SVENSSON SMITH (v) replik:
          </note>
          <note>
            Fru talman! Det gläder mig att Carl-Axel Roslund har läst tidningen
            på vägen upp från Skåne. Jag skulle rekommendera en titt också
            i dagens
          </note>
          <note>
            Sydsvenska Dagbladet. Där påtalas att Trelleborg har den sämsta
            luften i
          </note>
          <note>
            Skåne vad gäller svaveldioxid. Den är faktiskt inte sämst bara
            i Skåne, utan sämst i hela Sverige. Detta kan inte förklaras med
            någonting annat än det faktum att Trelleborg är den näst största
            hamnen för export. Tyvärr finns där ingen miljörelatering av hamnavgiften.
            Miljörelateringen av farledsavgiften är inte tillräckligt stark
            för att förhindra att fartyg med ganska dålig eldningsolja går
            in. Man har heller inte vidtagit de tekniska åtgärder som är möjliga
            för att minska sjöfartens miljöpåverkan.
          </note>
          <note>
            Jag är en stark anhängare till sjöfarten och tycker att den ska
            ta större del av de godstransporter vi behöver göra i Sverige.
            Men jag tycker också att det är väldigt viktigt att man utnyttjar
            befintlig teknik och minskar miljöpåverkan av transportslaget.
          </note>
          <note>
            Det är anledningen till att vi från riksdagen har gjort ett tillkännagivande
            om att man ska se över farledsavgifterna. Vi ska åstadkomma effektivitet
            och rättvisa mellan transportslag. Men vi ska också se till att
            sjöfarten såväl som andra transportslag i sin kostnadsbild inkluderar
            den miljöpåverkan de gör på andra.
          </note>
          <note>
            Jag undrar hur Moderaterna ställer sig till detta. Här talas
            bara om att lasta av kostnader. Sjöfarten är ju något som ska
            ses i jämförelse med andra transportslag. Som skåning borde man
            också känna ett visst ansvar för hälsan hos dem som bor i den
            landsdel som vi företräder här i riksdagen.
          </note>
          <note type="speaker">
            Anf. 84 CARL-AXEL ROSLUND (m) replik:
          </note>
          <note>
            Fru talman! Jag kan glädja Karin Svensson Smith med att jag läste
            även Sydsvenskan i dag och konstaterade att Trelleborg har extremt
            dålig luft. Men till skillnad från Karin Svensson Smith läste
            jag hela artikeln.
          </note>
          <note>
            Där ifrågasatte ansvariga både från miljökontoret och från hamnen
            lite grann de uppgifter man hade fått. Man hade hittat den dåliga
            luften exakt mitt inne i centrum där mätstationen stod och inte
            runtom. Lite noggrannare analys krävdes innan man definitivt kunde
            slå fast att det var sjöfarten det berodde på.
          </note>
          <note>
            Sedan ska jag vara ärlig, fru Svensson Smith, och säga att också
            jag tror att det är sjöfarten som är den stora boven i Trelleborg.
            Trelleborg är som sagt Sveriges näst största hamn. Det är ett
            jätteanlöp av superfärjor det är fråga om. Dessutom lider Trelleborg
            lite grann av att man nästan konstant har en sydlig vind som blåser
            in avgaserna rätt in över staden.
          </note>
          <note>
            Nu måste en hamn av naturliga skäl ligga vid vattnet. Därför
            kan vi väl vara överens om att hamnen i Trelleborg inte ligger
            riktigt bra. Men den kan inte ligga någon annanstans.
          </note>
          <note>
            Vi moderater motsätter oss inte miljöförbättrande åtgärder inom
            alla områden, fru Svensson Smith. Men här är ett område där staten
            kunde ha agerat på ett lite annat sätt. Staten beskattar bränsle
            olika. Vi har tyvärr alltför ofta fått se en ryckighet när man
            beskattar olika alternativa bränslen och liknande. Jag har full
            förståelse för att man inte kan investera miljontals kronor när
            man inte har en energipolitik som ligger fast.
          </note>
          <note type="speaker">
            Anf. 85 KARIN SVENSSON SMITH (v) replik:
          </note>
          <note>
            Fru talman! Jag läste hela artikeln, men jag kände till problemet
            innan
          </note>
          <note>
            Sydsvenskan dokumenterade det. Institutet för vatten- och luftvårdsforskning
            har vid flera tillfällen i många år påtalat att det finns när
            det gäller svavelpartiklar i luften ingen ort i landet som har
            det sämre än
          </note>
          <note>
            Trelleborg. Eftersom det inte finns något annat som kan förklara
            det har jag rätt så stor tilltro till det, och det har nu också
            bekräftats av lokala mätningar.
          </note>
          <note>
            Carl-Axel Roslund nämnde fritidsbåtarna och säger nej till ett
            register. Jag uppfattar Moderaternas hänsynstagande till sjöfartsnäringen
            som ganska märklig. Fritidsbåtarnas verksamhet betalas i dag till
            stor del av handelsflottan. Motsvarande principer tillämpat på
            vägarna skulle innebära att Åkeriföreningen fick betala för den
            som bedriver motorsport som hobby. Det är något som åkarna givetvis
            aldrig skulle acceptera. Lika lite tycker jag att sjöfartsnäringen
            ska acceptera att verksamheten som de bedriver som använder båten
            som en hobby ska betalas av dem som bedriver handelssjöfart. Där
            tycker jag att Moderaterna är inkonsekventa.
          </note>
          <note>
            Sedan har jag en fråga som gäller Bromma. Moderaterna har biträtt
            det som vi sade i trafikutskottet att regeringens fortsatta beredning
            ska utgå från marknadsprissättning och att man ska prova trängselprissättning
            för luftfarten. Då kommer man såvitt jag förstår att bli av med
            kraven att utvidga kapaciteten. Om man betalar marknadsavgifter
            för slottiderna kommer inte Bromma att behövas i framtiden. Jag
            vill gärna ha en kommentar till det.
          </note>
          <note type="speaker">
            Anf. 86 CARL-AXEL ROSLUND (m) replik:
          </note>
          <note>
            Fru talman! Jag börjar med det sista. Det är väl ingen som på
            fullt allvar menar att man ska använda marknadsavgifter för slot-tiderna
            till att strypa konkurrensen. Meningen är att det ska bli tvärtom.
            Jag känner inte alls igen eller ställer upp på den bild som Karin
            Svensson Smith målar upp.
          </note>
          <note>
            Åter till Trelleborg. Det är riktigt att det är mycket svavelnedfall
            i
          </note>
          <note>
            Trelleborg. Förklaringen är att ingen ort i Sverige har fler
            färjor. Ingen ort i Sverige, inte ens Göteborg, har så många färjor
            som gör så många anlöp varje dag. Det är i och för sig glädjande
            att vi har välfungerande transporter. Men det är en punkt vi kunde
            komma överens om. Det är att styra över lite mer trafik över den
            bro som ni inte ville ha. Den ska gärna gå med den järnväg som
            ska gå under Malmö och över bron. Då slipper vi kanske en del
            av transportfärjorna. Det är transportfärjorna som är de stora
            miljögrisarna.
          </note>
          <note>
            Vi sade nej till ett register för småbåtarna. Förklaringen är
            helt enkelt att det för oss är ytterligare ett sätt för staten
            att pungslå medborgarna.
          </note>
          <note>
            Syftet med registret klarar Stöldskyddsföreningen alldeles utmärkt
            på frivillig väg. När staten ska tvinga fram ett register vet
            jag och alla båtägare att det är ytterligare ett sätt att hitta
            en ny skattebas.
          </note>
          <note type="speaker">
            Anf. 87 CHRISTER WINBÄCK (fp):
          </note>
          <note>
            Fru talman! Jag nämna lite grann om post-, IT- och telekomfrågor.
          </note>
          <note>
            Postmarknaden har avreglerats och utsätts nu för konkurrens på
            fler orter och från olika aktörer som delar ut och distribuerar
            post. Den utvecklingen är positivt och måste fortsätta. Folkpartiet
            anser dock att det är viktigt att postlagen noga följs även på
            den avreglerade marknaden så att en post- och kassaservice kan
            upprätthållas i hela landet på lika villkor.
          </note>
          <note>
            Postens förändrade serviceorganisation medför ett ökat antal
            serviceställen samtidigt som kassaservicen avskiljs i ett separat
            bolag, och detta medför gränsdragningsproblem och vissa frågeställningar.
            Vi anser att regeringen bör uppdra åt Posten att utvärdera reformen
            på ett ansvarsfullt sätt och att vidta åtgärder som undanröjer
            de eventuella brister som kan finnas. Särskilt kan påpekas den
            kritik som kommer mot många serviceställen som ej är anpassade
            för rörelsehindrade. Detta bör snabbt åtgärdas.
          </note>
          <note>
            Regeringen bör även senare efter utvärdering inom Europeiska
            gemenskapen driva på så att en avreglering kan ske inom flera
            länder. Detta skulle ge lika möjlighet för aktörerna att konkurrera
            mellan länderna.
          </note>
          <note>
            En fungerande infrastruktur består också till en allt större
            del av IT
          </note>
          <note>
            och telekommunikation. Sverige har där länge varit ett föregångsland.
          </note>
          <note>
            Den nedgång inom området IT och telekom som varit rådande på
            grund av konjunkturen har slagit hårt mot branschen. Med en framsynt
            IT-
          </note>
          <note>
            politik kan Sverige åter ta tätposition inom området. Sverige
            har i dag en mycket hög andel av persondatorer per person, en
            hög användning av
          </note>
          <note>
            Internet och generellt hög mognad i användning av datorer.
          </note>
          <note>
            Detta är en bra grogrund för fortsatt tillväxt. Men åtgärder
            måste till för att stimulera och öka möjligheten till en snabb
            återhämtning. I många länder satsas det nu stort på att komma
            ikapp, och konkurrensen hårdnar inom detta område. Vi måste ge
            företagen inom branschen möjlighet att på lika villkor konkurrera
            med konkurrentföretagen i andra länder genom en god politik bland
            annat inom skatteområdet.
          </note>
          <note>
            Fru talman! Att öka IT-mognaden kan i framtiden endast ske genom
            att man involverar alla intressenter tvärs genom samhällets olika
            nivåer och institutioner. Det som i dag sak saknas är en knutpunkt
            som håller ihop och ger stöd och råd. En IT-myndighet kan vara
            den motor som kan hålla ihop alla de komplexa frågeställningar
            som i dag vilar på många olika statliga aktörer. Det kan vara
            till stöd för såväl statliga aktörer, myndigheter och departement
            som företag, utbildningsväsende och allmänhet.
          </note>
          <note>
            Folkpartiet anser också att det sätt som staten ska stödja IT-
            och telekombranschen på inte ska bestå i stora bidrag för nedgrävning
            av kabel och infrastruktursatsningar på det sätt som sker i dag.
            Svårigheten ligger i att tekniken snabbt blir gammal. Sedan sitter
            man där med ett ansvar för förvaltning, uppgradering och service
            på ett sätt som marknaden kan klara väsentligt mycket bättre.
            Det staten ska satsa på är utveckling och stöd till tjänster genom
            uppmuntran och regelverk som medger möjligheten till tjänster
            och innehåll i de nät som nu byggs.
          </note>
          <note>
            Tjänster som marknaden har satsat på med lyckat resultat är bland
            annat e-handel. Alltfler företag och deras underleverantörer använder
            elektronisk handel, beställning, orderbekräftelser och fakturering.
            En lyckad satsning med inriktning mot allmänheten har varit Internetbank,
            där nu en allt större del av bankkunderna använder hemmadatorn
            som ett snabbt och effektivt sätt att sköta sina bankärenden på.
          </note>
          <note>
            Vad man kan se för framtiden är en mer global e-handel där man
            underlättar genom enklare regler och skattelagstiftning för att
            öka flödet av varor och tjänster med hjälp av datorn.
          </note>
          <note>
            Säkerhets- och integritetsfrågor är angelägna att diskutera vidare
            så att tilliten till instrumentet ökar. Det gäller såväl integriteten
            kring den enskilda människans uppgifter på nätet som tilliten
            till att mina kontouppgifter inte missbrukas när jag handlar.
            Konsumentfrågorna, som nämns här, är en av de starkaste drivkrafterna
            för en ökad användning och utveckling av branschen.
          </note>
          <note>
            Säkerhetsfrågorna kring användandet av utrustning bör också belysas.
          </note>
          <note>
            Det gäller till exempel folks oro över strålning från mobiltelefoner
            och mobiltelefonmaster. Det är några exempel på frågor som måste
            tas på stort allvar för att öka tilliten till IT- och telekombranschen.
          </note>
          <note>
            Fru talman! Folkpartiet anser också att frågor om yttrandefrihet
            likaväl som upphovsrätt är angelägna i vårt alltmer datoriserade
            samhälle.
          </note>
          <note>
            Det är ämnen som vi från Folkpartiets sida kommer att komma tillbaka
            till och ge vår syn på i kommande diskussioner.
          </note>
          <note>
            Avslutningsvis vill jag också här rikta ett tack till utskottskansliet
            för väl förrättat arbete. Jag sparar mina jul- och nyårshälsningar
            till fredag, då kammaren skiljs åt.
          </note>
          <note type="speaker">
            Anf. 88 KARIN SVENSSON SMITH (v) replik:
          </note>
          <note>
            Fru talman! Christer Winbäck talade om att Postens verksamhet
            behöver utredas. Jag är inte säker på att jag uppfattade nyanserna
            rätt i inlägget, men vi har en reservation från Vänsterpartiet
            som jag gärna ser att folkpartisterna ansluter sig till om detta
            är vad Folkpartiet menar.
          </note>
          <note>
            Kraven på att man behöver utvärdera verksamheten är ingenting
            som man ställer utan vidare, utan de är ett uttryck för att vi
            i riksdagen har en känslighet för den folkopinion som finns. Jag
            tror inte att det finns någon lokaltidning i det här landet som
            inte har haft insändare där man klagar över att Postens verksamhet
            har delats upp. En och annan kanske har fått det bättre, men rätt
            så många har fått det sämre och tvingas uträtta sina postärenden
            på bensinstationer, kemtvättar och andra ställen där man inte
            kan känna igen sig i den tidigare samhällsservice som Posten stod
            för.
          </note>
          <note>
            Det är därför det behövs en utvärdering, och den utvärderingen
            måste man se på rätt så förutsättningslös i förhållande till de
            samhälleliga mål vi har och även till de samhällsekonomiska konsekvenserna
            av avregleringen.
          </note>
          <note>
            Folkpartiet pratar om mer avreglering. Men det som är fallet
            här är att när man tillåter privata företag att plocka russinen
            ur kakan så får vi via statsanslag finansiera det som är ett samhälleligt
            åtagande och som Posten inte kan finansiera när man inte har möjlighet
            att ta hand om de mer lönsamma bitarna.
          </note>
          <note>
            Jag skulle vilja höra lite grann ytterligare om hur Folkpartiet
            ser på detta. Ska Postens verksamhet utvärderas eller inte?
          </note>
          <note type="speaker">
            Anf. 89 CHRISTER WINBÄCK (fp) replik:
          </note>
          <note>
            Fru talman! Folkpartiet tror naturligtvis på att marknaden ska
            klara mycket av de saker som vi vill att den ska göra.
          </note>
          <note>
            Karin Svensson Smith säger att vi inte läser särskilt många positiva
            insändare i tidningarna om postens service. Det är riktigt. Men
            samtidigt är det ju sällan så att de insändare och debattartiklar
            som kommer till tidningarna är av det slag att man ger uttryck
            för positiva saker. Det är väl snarare så att många av dem som
            har synpunkter och kritik är de som skriver och ger sina synpunkter.
          </note>
          <note>
            Jag själv, och många i min bekantskapskrets, har nu för egen
            del sett det ökade antal serviceställen som finns i vår hemkommun.
            Jag, och jag svarar för många av mina kamrater och vänner, tycker
            att vi nu har möjlighet att på betydligt fler timmar och på betydligt
            fler ställen hämta ut paket och få service. Men naturligtvis är
            det nu en inkörningsperiod för den personal som är nyutbildad
            på dessa serviceställen när det gäller att lära sig allt det här.
          </note>
          <note>
            Jag ser att det kan vara bra att genomföra en utvärdering för
            regeringen, men jag tror att vi också lämnar till regeringen att
            göra ställningstagandet för hur den ska genomföras.
          </note>
          <note type="speaker">
            Anf. 90 KARIN SVENSSON SMITH (v) replik:
          </note>
          <note>
            Fru talman! Jag tackar för svaret. Det här med tillgänglighet
            kan man se i olika perspektiv. Såvitt jag förstår så har kanske
            Christer Winbäck och jag fått ökad tillgänglighet till postens
            service. Men anledningen till att vi i Vänsterpartiet vill uttrycka
            oss kraftfullt i den här frågan är den kritik som man har riktat
            från olika handikapporganisationer mot att den tillgänglighet
            som man tidigare hade när det gäller att kunna ta sig in med rullstol
            och förrätta sina postärenden totalt sett har minskat sedan
          </note>
          <note>
            Postens omorganisering. Mycket av paketverksamheten är utlagd
            i lokaler dit många av de funktionshindrade inte kan ta sig utan
            hjälp eller större besvär.
          </note>
          <note>
            Här har vi ett ansvar för alla. Det gäller inte bara att de av
            oss som är fullsinnade och rörliga ska få längre öppethållandetider.
            Vi har också ett ansvar för att inrätta samhällets service så
            att även de som har svårigheter att tillgodogöra sig den får möjlighet
            till det. Det har vi varit överens om när vi har höjt våra målsättningar
            när det gäller tillgänglighet för funktionshindrade.
          </note>
          <note>
            Eftersom det är handikappår 2003 så måste jag säga att ögonen
            med rätta ska riktas mot att vi också i andra beslut följer upp
            detta och ökar snarare än minskar samhällets åtagande. I det här
            sammanhanget är avreglering och omorganisering av Posten ett hinder
            snarare än en hjälp.
          </note>
          <note type="speaker">
            Anf. 91 CHRISTER WINBÄCK (fp) replik:
          </note>
          <note>
            Fru talman! Jag vet att Vänsterpartiet har ett stort engagemang
            i handikappfrågorna. Så har även Folkpartiet. Jag sade inledningsvis
            i mitt anförande att detta är en av de saker som man på ett så
            snabbt sätt som möjligt bör kunna justera. Men man kanske inte
            ska dra slutsatsen att det är avregleringen i sig som just nu
            har medfört problem för de handikappade. Vi har ju lagt ut servicen
            på olika serviceställen, och där är det viktigt att vi på olika
            sätt nu ställer krav så att man inför kommande avtal med Posten
            kan och ska ha en god tillgänglighet för handikappade. Det är
            vi nog alla här i kammaren överens om; det är en av de viktigaste
            frågorna för att få det att fungera jämlikt i samhället vad gäller
            postens service.
          </note>
          <note>
            Däremot tror jag att servicebutikerna som sådana, som ju nu finns
            i ett större antal än de postkontor vi hade och som är öppna betydligt
            fler timmar per dygn, ger en bättre möjlighet att få de postärenden
            som man har behov av utförda när det passar en själv som medborgare.
            Men självfallet håller jag med Karin Svensson Smith om att handikappanpassning
            och sådana saker är en högt prioriterad fråga.
          </note>
          <note type="speaker">
            Anf. 92 KRISTER ÖRNFJÄDER (s):
          </note>
          <note>
            Fru talman! Flyget är en del av våra kommunikationer - ett onödigt
            påpekande, kan man tycka, men så är tyvärr inte fallet.
          </note>
          <note>
            Det finns många, alltför många, som anser att flyget inte behövs.
            De anser att flyget smutsar ned och för oväsen samtidigt som det
            används
          </note>
          <note>
            "bara" av affärsmänniskor och till onödiga resor.
          </note>
          <note>
            Vi som är med i denna debatt har förhoppningsvis inte dessa åsikter.
          </note>
          <note>
            Jag hoppas att vi i stället ställer oss bakom flyget som en nödvändighet
            för att alla i hela Sverige ska kunna ha samma möjligheter till
            bra kommunikationer var vi än bor.
          </note>
          <note>
            Det är mot bakgrund av den regionalpolitiska tanken som vi har
            fattat ett antal beslut under årens lopp där man från samhällets
            sida har satsat på flygplatser över hela Sverige och där vi också
            har tagit ställning för att möjliggöra trafik inom ramen för Rikstrafiken.
            Detta arbete tar inte slut.
          </note>
          <note>
            Vi befinner oss hela tiden i nya situationer och utvecklingsfaser.
          </note>
          <note>
            Vi kommer alla ihåg resandets starka utveckling under andra halvan
            av 1990-talet. Denna utveckling innebar och innebär att trycket
            på samhället att tillgodose det ökande antalet resandes behov
            är mycket stort.
          </note>
          <note>
            Vän av ordning kanske då vill säga att behovet har minskat under
            det senaste året. Så är det. Men denna nedgång måste ses med utgångspunkt
            i de tragiska händelser som drabbade luftfarten förra året och
            att vi under detta år har sett hur trafiken utvecklas igen. Vi
            måste planera vår infrastruktur på lång sikt, inte med utgångspunkt
            i enskilda händelser. Däremot måste vi naturligtvis ta hänsyn
            till vad som händer de olika trafikslagen när vi planerar så att
            vi på bästa sätt kan tillgodose våra medborgares intressen. Ytterligare
            ett onödigt påpekande kan man tycka, men tyvärr verkar det inte
            vara fallet.
          </note>
          <note>
            Fru talman! Vi har i dagens betänkande ett antal reservationer
            som får konsekvenser för den svenska luftfarten. Jag talar inte
            om positiva konsekvenser utan om negativa.
          </note>
          <note>
            Ett exempel är de borgerliga partiernas förslag om att sälja
            ut de statliga flygplatserna. Då menar de naturligtvis inte de
            som har ett underskott utan de som ger ett överskott till luftfartsverksamheten,
            samma överskott som i dag används för att inom ramen för den sammanhållna
            luftfarten ge bidrag till flygplatser i regioner som har ett stort
            behov av flyg men som inte kan få lönsamhet vid den enskilda flygplatsen.
          </note>
          <note>
            Vad blir då resultatet? Enligt min åsikt klarar man inte av att
            ha ett system där man ska ha samma möjligheter till bra flygkommunikationer
            var man än bor i Sverige.
          </note>
          <note>
            Nästa exempel som jag har är handel med så kallade slot-tider.
            För er som eventuellt inte vet det så står slot för start- och
            landningstider. Det är något som alla flygplan måste ha för att
            kunna just starta och landa på en flygplats. När det gäller den
            frågan finns det även där en borgerlig reservation där man vill
            att det ska införas någon form av handel med slottider.
          </note>
          <note>
            När man handlar med något köper man och säljer en vara eller
            en tjänst. Om det är något attraktivt som man säljer kan man ta
            ut ett högt pris och tvärtom.
          </note>
          <note>
            Jag ser därför framför mig att slot-tider på exempelvis Arlanda
            kommer att prissättas så att det kommer att drabba regioner med
            låg befolkningstäthet eftersom de har de minsta planen och därför
            få passagerare som kan vara med och betala vad det kommer att
            kosta.
          </note>
          <note>
            Vad blir då resultatet? Jo, än en gång kommer man inte att klara
            av att ha ett system som gör det möjligt att ha bra flygkommunikationer
            oavsett var man bor i Sverige.
          </note>
          <note>
            Fru talman! Den socialdemokratiska trafikutskottsgruppen tycker
            att det är viktigt att kommunikationerna fungerar bra i hela Sverige.
            Vi anser att flyget är en viktig del av dessa kommunikationer.
            Därför yrkar jag bifall till majoritetens förslag i betänkandet
            och avslag på reservationerna.
          </note>
          <note type="speaker">
            Anf. 93 KARIN SVENSSON SMITH (v) replik:
          </note>
          <note>
            Fru talman! Krister Örnfjäder glömde att redogöra för en sak
            som står i utskottets betänkande, nämligen att vi påtalar möjligheten
            och önskvärdheten av att man gör regionalpolitiska undantag vid
            fördelningen av slot-tider. Med den ordning som vi har och på
            grund av det som Sverige har anslutit sig till är detta möjligt
            och att göra det i kombination med det som Konkurrensverket har
            påpekat, att man i dag inte har en rimlig konkurrenssituation
            inom flyget såsom man borde ha. Dessa två saker går att kombinera
            om man till att börja ser till att de anslutningar till Arlanda
            som är regionalpolitiskt motiverade, och det finns många sådana
            vilket både jag och Krister Örnfjäder vet, får tillgång till de
            bästa slot-tiderna och att man sedan har en trängselprissättning
            för övriga. På det sättet kan man både tillgodose det regionalpolitiska
            målet och målet om samhällsekonomisk effektivitet.
          </note>
          <note>
            Om man inte har marknadsprissättning när det gäller slot-tiderna
            riskerar man att få ett överutbud och ett krav på att staten står
            för mer infrastruktur än vad som är lämpligt om man tillämpar
            de marginalkostnadsprinciper som det talas om i EU:s vitbok och
            som vi i trafikutskottet har anslutit oss till.
          </note>
          <note type="speaker">
            Anf. 94 KRISTER ÖRNFJÄDER (s) replik:
          </note>
          <note>
            Fru talman! Jag har inte alls glömt den aspekten. Jag har bara
            gått på pudelns kärna. Detta är ändå det resultat som man får
            oavsett om man använder de regionala undantagen. Att använda sig
            av de regionala undantagen kommer att innebära att staten ska
            gå in och vara med och subventionera för de regionala ändamålen.
            Det enda som man då har uppnått i hela denna hantering är att
            man har ökat priserna på start och landning.
          </note>
          <note>
            Och det är naturligtvis ett mål i sig självt om det är det som
            man vill nå.
          </note>
          <note>
            Men jag hävdar då att om man vill nå dit har man bara lyckats
            med en sak, nämligen att fördyra flygandet. Har man det som sitt
            mål och sitt syfte är man helt rätt ute. Men om man vill att flyget
            ska vara en del av samtliga kommunikationer är man fel ute.
          </note>
          <note type="speaker">
            Anf. 95 KARIN SVENSSON SMITH (v) replik:
          </note>
          <note>
            Fru talman! Fel eller inte, det som Vänsterpartiet har som ledstjärna
            för sitt arbete här i kammaren är faktiskt de trafikpolitiska
            mål som samtliga partier har anslutit sig till. Ett sätt att tillämpa
            det och få detta att fungera är genom det som har sagts i EU:s
            senaste vitbok, att man måste ha en mycket bättre och effektivare
            fördelning mellan de olika trafikslagen. Det är än mer aktuellt
            i Mellaneuropa, men det är faktiskt aktuellt även för oss om vi
            ser till att staten har begränsade resurser att lägga på infrastruktur.
          </note>
          <note>
            Det som skiljer flyget väldigt mycket från till exempel vägtrafiken
            och framför allt järnvägstrafiken är att vi inte har möjlighet
            att på ett bra sätt inkludera de externa miljöeffekterna i prissättningen
            på transporterna. Det gör vi på järnvägen. Den betalar kostnaderna,
            men det gör inte flyget.
          </note>
          <note>
            Att använda slots är ett sätt att inkludera de miljökostnader
            som man inte har möjlighet att ta ut på ett annat sätt.
          </note>
          <note>
            Gör man först de regionalpolitiska undantagen ser man till att
            de som inte har möjlighet att i stället ta ett snabbtåg till och
            från Stockholm får sina transportbehov tillgodosedda medan de
            andra får betala mer. Följaktligen kommer vi att få mer valuta
            för de investeringar som vi har gjort i snabbtågstrafiken, vilket
            jag antar att Socialdemokraterna tycker är ett bra resultat.
          </note>
          <note type="speaker">
            Anf. 96 KRISTER ÖRNFJÄDER (s) replik:
          </note>
          <note>
            Fru talman! Jag tycker att det som Karin Svensson Smith nu säger
            stöder det som jag sade i mitt tidigare inlägg, att man är ute
            efter någonting annat. Man är ute efter någon annan form av utveckling.
            Jag har ingenting emot det om det är så att man ute i regionerna
            har ett snabbtåg som ett alternativ. Flyget finns nämligen inte
            till för sin egen skull, utan flyget finns bara för att fylla
            en uppgift. Löser vi det med snabbtåg då må det vara så. Men på
            de ställen där man inte har något alternativ men där vi ändå har
            samma inställning, att dessa regioner ska ha samma möjlighet,
            ska vi naturligtvis värna om bra flygförbindelser tills något
            annat alternativ dyker upp.
          </note>
          <note>
            Om jag ser Sveriges karta framför mig ser jag oerhört stora investeringsbehov
            om vi ska kunna ordna dessa transporter med någon form av snabbtågsförbindelse
            som flyget i dag har till uppgift att tillgodose. Jag ser inte
            heller det som möjligt på grund av att tåget i mycket hög utsträckning
            är ett masskommunikationssystem som kräver en ganska hög beläggning,
            mycket högre beläggning än ett enskilt flygplan kräver. Jag tror
            att det även i framtiden får ske någon form av kombination av
            olika trafiklösningar för att det ska ge bästa möjliga service
            till varje enskild region. Men, som sagt, jag tror inte att handel
            med slot-tider i så fall är den rätta lösningen. Då ska man ta
            ett annat grepp. Och då ska man också tala om vad det är man är
            ute efter att nå.
          </note>
          <note type="speaker">
            Anf. 97 BÖRJE VESTLUND (s):
          </note>
          <note>
            Fru talman! Jag yrkar bifall till utskottets förslag i betänkandet.
            Samtidigt vill jag peka på en angelägen fråga som fått mig att
            till betänkandet foga ett särskilt yttrande. Det handlar om Bromma
            flygplats.
          </note>
          <note>
            Stockholm är unikt på många sätt, ofta i positiv bemärkelse.
            Men vi har också det i det närmaste unika i vår del av världen
            att vi tillåter en omfattande flygverksamhet i princip mitt i
            huvudstaden. Det framgår kanske särskilt när man ser den benämning
            som man själv använder sig av: Bromma - Stockholms cityflygplats.
          </note>
          <note>
            Det finns dock starka skäl att snarast förpassa den verksamheten
            till historieböckerna. Miljöhänsynen och säkerheten samt frågan
            om hur vi bäst använder vår mark är tre viktiga skäl till att
            så snart som möjligt fastställa ett datum för Brommas nedläggning.
          </note>
          <note>
            Fru talman! I den zon där flygplanen på väg till eller från Bromma
            rör sig bor närmare en halv miljon människor. För de ca 25 000
            stockholmare som bor i området runt flygplatsen överstiger bullernivån
            redan i dag maximinivån för riktvärdet utomhus. Många brommabor
            lider faktiskt fysiskt av dålig luft, buller och föroreningar,
            och flyget är en viktig orsak. Detta i sig är ett gott skäl för
            att stänga Bromma.
          </note>
          <note>
            Fru talman! Det hände den 8 augusti 1993 kl. 14.09. De flesta
            av oss kommer alltid att minnas hur JAS 39 Gripen nästan i slow
            motion dalade ned från skyn och kraschade på Långholmens östra
            del. Piloten Lars
          </note>
          <note>
            Rådeström hade - tack och lov! - god kontroll. Den stora katastrofen
            kunde undvikas.
          </note>
          <note>
            Enligt undersökningar ökar oron också för de boende i Brommas
            närhet. Hur blir det om något liknande händer här? är en fråga
            som människor, med rätta, ställer sig. Fortfarande tillåts verksamheten.
            Men, fru talman, i ett säkerhetsperspektiv är det olämpligt med
            flygplatsens placering i ett tätbefolkat område i absolut anslutning
            till Stockholms centrala delar. Säkerheten är ett andra skäl för
            en nedläggning, vilket jag framhåller i mitt särskilda yttrande.
          </note>
          <note>
            Fru talman! En snabb inloggning på hemsidan för Bostad Stockholm
            i fredags gav information om att bostadskön på luciadagen år 2002
          </note>
          <note>
            kl. 15.00.25 uppgick till 81 745 personer. Samtidigt berättades
            det att 54
          </note>
          <note>
            lägenheter är bokningsbara. Utan tvekan behöver vår huvudstadsregion
            fler lägenheter.
          </note>
          <note>
            Bromma är en mycket lämplig plats för en modern stadsdel. Eftersom
            marken ligger så centralt och mitt i redan bebyggt område vore
            det idealiskt för bostadsbebyggelse. Detta är, fru talman, ett
            tredje och mycket starkt argument för att stänga flygplatsen.
          </note>
          <note>
            Bromma är en liten flygplats men det innebär inte att den verksamhet
            som sker där är betydelselös. Stockholm behöver flyget. Jag menar
            att det uppdrag som Stockholmsberedningen har när det gäller att
            se över också behovet av flygkapacitet i vår region är viktigt.
          </note>
          <note>
            Samtidigt ser vi nu rapporter om att Arlanda flygplats uppvisar
            en avmattning i flygaktiviteten orsakad bland annat av nedgången
            inom IT-
          </note>
          <note>
            och telekombranschen samt av följderna av terrordåden i USA den
            11
          </note>
          <note>
            september 2001. Det är därför rimligt att Arlandas kapacitet
            beaktas när frågan om Brommas nedläggning diskuteras och utreds.
          </note>
          <note>
            Fru talman! Luftfartsverket och Stockholms stad har undertecknat
            gällande avtal om Bromma flygplats. Avtalet går ut år 2011, vilket
            enligt min uppfattning måste innebära det definitiva slutdatumet
            för Bromma flygplats.
          </note>
          <note>
            Säkerhet, en god miljö och fler bostäder är tre väldigt bra argument
            för en sådan inriktning av transportpolitiken.
          </note>
          <note>
            Avslutningsvis måste jag säga några ord om Posten. Det är viktigt
            att
          </note>
          <note>
            Posten i första hand är en samhällsnytta. I de reservationer
            som finns inom Postens område märks tydligt två. Den ena reservationen
            handlar om en uppdelning och försäljning av Posten. Vad gäller
            den reservationen yrkar jag avslag.
          </note>
          <note>
            I övriga reservationer tas upp att Posten ska finnas i hela landet
            och att Postens verksamhet ska utvärderas. Det är viktigt, fru
            talman, att
          </note>
          <note>
            Posten präglas av ett rättviseperspektiv. Utskottet delar den
            uppfattningen men anser inte att det finns behov av ett tillkännagivande
            i det avseendet. Utskottet anför i sitt ställningstagande att
            Posten har skyldighet att tillhandahålla postservice fem dagar
            i veckan i hela landet.
          </note>
          <note>
            Vidare konstaterar utskottet att utvecklingen på postområdet
            måste utvärderas och följas upp. Förändringsarbetet måste göras
            på ett socialt ansvarsfullt sätt. Det finns en rad verktyg för
            detta, inte minst Posten
          </note>
          <note>
            Futurum.
          </note>
          <note>
            Fru talman! 730 av de 1 150 övertaliga har på detta sätt funnit
            en lösning på sin situation.
          </note>
          <note>
            Slutligen anför utskottet att det är en självklarhet att tillgängligheten
            för de funktionshindrade ska vara god. Det sätt på vilket Posten
            hittills hanterat denna fråga förtjänar viss kritik. Men det innebär
            inte att det för den skull behövs ett tillkännagivande. Med detta
            yrkar jag avslag på reservationerna i den delen.
          </note>
          <note type="speaker">
            Anf. 98 CARL-AXEL ROSLUND (m) replik:
          </note>
          <note>
            Fru talman! Börje Vestlund framställer Bromma som att det skulle
            vara någonting unikt att en storstad har en cityflygplats. Så
            är det inte alls, utan detta är ju en trend över hela världen.
            Jag kan upplysa Börje
          </note>
          <note>
            Vestlund om att man rejält rustar upp Tempelhof därför att man
            har insett värdet av att den ligger så centralt. I Londons city
            har man inne i de gamla hamndockorna byggt en central flygplats,
            alltså mitt i jättestaden
          </note>
          <note>
            London. Så här gör man runtom i världen.
          </note>
          <note>
            Det är faktiskt en oerhörd fördel att ha en citynära flygplats.
            Har man en gång avhänt sig ett markområde går det aldrig någonsin
            att återskapa.
          </note>
          <note>
            Börje Vestlund får inte blunda för det faktum att flyget genomgår
            en fantastisk utveckling. Det kommer nya lättare flygplan som
            är tystare, miljövänligare och säkrare.
          </note>
          <note>
            Min fråga blir därför om Börje Vestlund verkligen är medveten
            om hur snabbt det går inom flygets område.
          </note>
          <note type="speaker">
            Anf. 99 BÖRJE VESTLUND (s) replik:
          </note>
          <note>
            Fru talman! Jag är mycket väl medveten om hur snabbt det går
            inom flygets område.
          </note>
          <note>
            Det är sant att det finns städer i världen där man bygger ut
            och till och med bygger nya flygplatser i city men det är sällan
            som de ligger mitt i en av de mer tätbefolkade delarna av staden.
          </note>
          <note>
            Sett exempelvis till London City flygplats är det få bostäder
            omkring denna, och det är det som är det viktiga i sammanhanget.
            Sedan finns det olika uppfattningar om hur mycket London City
            flygplats används som man alltid tar till i sådana här debatter.
            Det finns uppgifter om att det inte går speciellt många flygplan
            därifrån, utan det är i huvudsak fråga om vad vi skulle kalla
            för direktörsflyg.
          </note>
          <note type="speaker">
            Anf. 100 CARL-AXEL ROSLUND (m) replik:
          </note>
          <note>
            Fru talman! Då kan jag upplysa Börje Vestlund om att jag ett
            antal gånger åkt direktörsflyg till London City. Det har till
            och med varit direktförbindelser mellan Sturup och London City.
            Jag lovar att jag då var den ende direktören!
          </note>
          <note>
            Vidare delar jag inte uppfattningen att flygplatsen inte ligger
            mitt i
          </note>
          <note>
            London. Flygplatsen i London kan inte ligga mer centralt än den
            gör. Jag garanterar att under inflygningsrännorna bor kanske fem
            gånger fler än som bor runt Bromma.
          </note>
          <note>
            I London, i Tyskland och runtom i världen kan man. Men vi i Sverige
            ska stänga och stoppa och avhända oss möjligheter.
          </note>
          <note type="speaker">
            Anf. 101 BÖRJE VESTLUND (s) replik:
          </note>
          <note>
            Fru talman! Det här kan ju också ha att göra med vilken syn man
            har på hur just säkerhetsfrågor, miljöfrågor och bullerfrågor
            ska hanteras när det gäller flygplatser. Kanske har vi högre tankar
            om detta i vår del av världen - det vet inte jag; jag kan inte
            jämföra med vad man gör i London.
          </note>
          <note type="speaker">
            Anf. 102 ERLING BAGER (fp) replik:
          </note>
          <note>
            Fru talman! Börje Vestlund har engagerat talat för en nedläggning
            av
          </note>
          <note>
            Bromma flygplats så snart som möjligt. Jag fick nästan den uppfattningen.
            Men det finns också andra som har en annan uppfattning. Det finns
            ju en reservation i betänkandet.
          </note>
          <note>
            I mitt huvudanförande nämnde jag att jag väldigt gärna skulle
            vilja höra statsrådet Messings syn på fortsatt drift på Bromma.
            Men hon hade då lämnat kammaren, så det kom inget besked i dag.
          </note>
          <note>
            Jag är intresserad av att höra vad som är den officiella ståndpunkten
            hos Socialdemokraterna och riksdagsgruppen om Brommas framtid.
            Jag är medveten om att Socialdemokraterna i Stockholm, en stor
            majoritet, har uppfattningen att Bromma ska avvecklas.
          </note>
          <note>
            Jag vill veta det inte minst därför Krister Örnfjäder inte nämnde
          </note>
          <note>
            Bromma när det gäller fortsatt drift. Är den uppfattning som
            Börje Vestlund nu ger till känna den officiella synen för den
            socialdemokratiska riksdagsgruppen, eller finns det en annorlunda
            syn också, eller är det så att man passar? Är den slutgiltiga
            ståndpunkten från Socialdemokraterna den som Börje Vestlund har
            framfört?
          </note>
          <note type="speaker">
            Anf. 103 BÖRJE VESTLUND (s) replik:
          </note>
          <note>
            Fru talman! Det är mitt särskilda yttrande som jag talar för.
            Den socialdemokratiska ståndpunkten i det här sammanhanget står
            framför allt
          </note>
          <note>
            Krister Örnfjäder för. Men som svar på frågan kan jag säga att
            vi har som de flesta andra partier, såvitt jag känner till, i
            den här kammaren sagt att flygkapaciteten i Stockholm ska behandlas
            av Stockholmsberedningen.
          </note>
          <note>
            Den skulle egentligen ha varit klar till årsskiftet. Nu blir
            den försenad på grund av att man hade ett ordförandeavhopp. Det
            är det konkreta svaret på frågan. Men vad jag svarat för är det
            jag har skrivit i mitt särskilda yttrande.
          </note>
          <note type="speaker">
            Anf. 104 ERLING BAGER (fp) replik:
          </note>
          <note>
            Fru talman! Då har jag fått klarhet i att Börje Vestlund talar
            för sitt eget yttrande i betänkandet. Jag får väl vänta på ett
            vidare besked från statsrådet Messing på hur Socialdemokraterna
            tänker agera framöver.
          </note>
          <note type="speaker">
            Anf. 105 BÖRJE VESTLUND (s) replik:
          </note>
          <note>
            Fru talman! Dessvärre får Erling Bager inte någon annan uppgift
            än den han har fått av mig. Man avvaktar Stockholmsberedningens
            behandling av frågan.
          </note>
          <note type="speaker">
            Anf. 106 ULF SJÖSTEN (m):
          </note>
          <note>
            Fru talman! Underhåll av vägar och nybyggnation av vägar, eller
            snarare bristen på densamma, berör många svenskar ytterst påtagligt.
            Det berör också oss i kammaren, vilket vi hört under dagens debatt.
            Allvarliga olyckor upprör och engagerar.
          </note>
          <note>
            Bilisters beteende är en del av problematiken, men faktum är
            att vissa vägar, som riksväg 40 i Sjuhäradsbygden, är farliga
            i sig. Varje gång man åker sträckan Borås-Ulricehamn ser man olyckstillbud
            som vid ogynnsamma omständigheter resulterar i allvarliga olyckor.
          </note>
          <note>
            Långa sträckor med relativt bred väg men utan säkra omkörningsmöjligheter
            leder ofta till farliga omkörningar och olyckstillbud. Situationen
            är givetvis inte unik för riksväg 40, den finns på många ställen
            runtom i Sverige.
          </note>
          <note>
            Bakom resonemanget om en dålig vägstandard döljer sig mycket.
            Det handlar om ambulansen som vid utryckning förlorar viktiga
            minuter, skolbussen som blir inställd, timmerexportören som förlorar
            en kund på grund av att han inte kan möta dagens just in time-krav
            och personal som avstår från att ta det erbjudna jobbet.
          </note>
          <note>
            Det handlar också, fru talman, om många personliga tragedier
            i spåren av de många allvarliga olyckorna längs dessa vägar. Näringslivsrepresentanter
            och i min del av Sverige Västsvenska industri- och handelskammaren
            har lyft fram just de tillväxthämmande aspekterna som en följd
            av ett undermåligt vägnät.
          </note>
          <note>
            Ett blomstrande och växande näringsliv behövs faktiskt för att
            statens finanser ska må bra och för att Sverige ska ta välbehövliga
            kliv uppåt i den internationella välståndsligan. Dåliga vägar
            skapar stora svårigheter för företagens transporter men också
            problem med företagens kompetensförsörjning.
          </note>
          <note>
            Fru talman! Sammantaget borde de större trafikstråken, såsom
            den felande länken av riksväg 40, vara högt prioriterade även
            på nationell nivå.
          </note>
          <note>
            Efter lång väntan - inte minst för oss som då var kommunpolitiker
            i ledande ställning - presenterade Socialdemokraterna en inriktningsproposition
            för infrastrukturinvesteringar som hade förhandlats fram tillsammans
            med samarbetspartierna Vänsterpartiet och Miljöpartiet. I den
            sades det att man bland annat ville satsa på det mindre vägnätet.
            Det var säkert många som tyckte att det var hög tid för just dessa
            satsningar, eftersom delar av det mindre vägnätet inte är farbart
            under delar av året.
          </note>
          <note>
            Många av de projekt som det nu ska satsas på har funnits med
            i den tidigare vägplanen. Många av dem har inte varit i närheten
            av ett första spadtag.
          </note>
          <note>
            Det är inte svårt att konstatera att Socialdemokraterna har misslyckats
            med att bibehålla och utveckla det svenska vägnätet. Fru talman!
            Jag återgår till riksväg 40 som av Vägverket pekades ut som ett
            av de bästa, kanske det bästa, objekten för alternativfinansiering
            enligt PPP-modellen, public private partnership. Något positivt
            besked i den frågan har dock inte gått att få från den socialdemokratiska
            regeringen.
          </note>
          <note>
            Moderaterna har sagt att PPP bör prövas på ett antal projekt.
            Moderaterna har också lyft fram infrastrukturutbyggnaden, inte
            minst avseende vägar, som oerhört viktig för tillväxt och utveckling
            i Sverige. I stället har det blivit så, fru talman, att kommuner
            i Västsverige lånar upp pengar för nationella väginvesteringar
            och Västra Götalandsregionen betalar räntan för dessa lån. Förfarandet
            innebär givetvis en övervältring av ansvaret på kommunerna. Kommunerna
            är så pressade av den rådande situationen med dåliga vägar, pressade
            av trafiksäkerhetsskäl och av tillväxt- och utvecklingsskäl, att
            de mer eller mindre tvingas att ta över ett ansvar som egentligen
            inte är deras. Detta innebär att vi nu har fått en variant av
            PPP-modellen som innebär public public partnership.
          </note>
          <note>
            Fru talman! Det fanns förhoppningar inför den socialdemokratiska
            infrastrukturpropositionen, förhoppningar från kommuner, organisationer
            och företag men framför allt från enskilda människor som lever
            med våra vägars tillkortakommanden i vardagen. Dessa förhoppningar
            grusades dock snabbt när det visade sig att väldigt lite av det
            som borde göras just nu, eller borde ha varit gjort för länge
            sedan, inte ryms i de planer som sträcker sig mer än ett decennium
            in i framtiden.
          </note>
          <note type="speaker">
            Anf. 107 KARIN SVENSSON SMITH (v) replik:
          </note>
          <note>
            Fru talman! Jag försökte hålla mig men jag kan inte låta bli
            att ta upp diskussionen om vilka vägsatsningar som är värdefulla
            för utveckling och tillväxt i framtiden. När det gäller de krav
            som samlades in inför infrastrukturpropositionsskrivandet fanns
            en mycket tydlig trend i alla delar av Sverige. Det var att man
            i första hand skulle bevara och se till att det vägnät man hade
            var i ett erforderligt skick. Det var också det budskap som Svenskt
            Näringsliv meddelade oss i trafikutskottet när vi träffade dess
            representanter förra veckan.
          </note>
          <note>
            Här skulle jag vilja hävda att det finns nya möjligheter, att
            situationen inte alls är så dyster som talaren vill göra gällande.
            Det jag syftar på är de kartellavslöjanden som tidigare nämnts
            i debatten i dag. Kartellavslöjandena gjorde att Vägverkets upphandling
            av entreprenörer på både underhåll och investeringar ledde till
            en kostnadsnedsättning. De nya avtalen är i snitt 8 % billigare
            än de som gjordes upp innan kartellavslöjandena.
          </note>
          <note>
            Infrastrukturpropositionen är faktiskt beräknad på de överpriser
            som rådde innan kartellavslöjanden. Så det finns större möjligheter
            för den anslagsberedning som riksdagen har beslutat om att inom
            ramen för nuvarande budget ha en högre ambitionsnivå, om man så
            vill, för underhållet och de saker som behöver göras på vägarna.
          </note>
          <note>
            Men det finns också möjlighet att använda överskottet på ett
            annat sätt. Vi lär så småningom få ta ställning till hur vi ska
            klara av SJ:s underskott. Som ett litet tips från vår sida är
            det här kanske ett bra sätt att klara av detta, men det kan vi
            diskutera vidare i den här kammaren.
          </note>
          <note type="speaker">
            Anf. 108 ULF SJÖSTEN (m) replik:
          </note>
          <note>
            Fru talman! Karin Svensson Smith talar om överskottet precis
            som om det skulle vara konstaterat. Jag har inte tagit del av
            några konstaterade överskott i anledning av några omräkningar.
          </note>
          <note>
            Man kan konstatera, när det gäller just den väg som jag har talat
            speciellt om i dagens debatt, alltså riksväg 40, att där fanns
            det ett beslut av en tidigare borgerlig regering om att vägen
            skulle byggas ut. Enligt Vägverkets planering kommer den här vägen
            att byggas 17 kilometer från
          </note>
          <note>
            Borås och sluta mittemellan Borås och Ulricehamn, någonstans
            mitt i skogen, enligt den plan som är gjord fram till år 2014.
            Det är inte acceptabelt.
          </note>
          <note type="speaker">
            Anf. 109 KARIN SVENSSON SMITH (v) replik:
          </note>
          <note>
            Fru talman! De uppgifter som jag syftade på var att kartellens
            syfte var att man skulle gå ihop och höja priset för att kunna
            ta ut mer än vad man skulle ha gjort om man hade haft en ärlig
            och fri konkurrens. Efter senare kartellavslöjanden har man inte
            på samma sätt kunnat ta överbetalning för sina tjänster. Vägverket
            självt har i sina uppgifter till bland annat riksdagens utredningstjänst
            meddelat att de nya avtalen efter kartellavslöjandena är i snitt
            8 % billigare. Det får rätt stora konsekvenser för möjligheterna
            till omfördelning inom utgiftsområde 22.
          </note>
          <note>
            Sedan är det självklart att vi bör beakta samtliga trafikpolitiska
            mål när vi funderar på vad pengarna klokt ska användas till. När
            det gäller riksväg 40 är det viktigt att tillförsäkra sig att
            den blir säkrare för dem som färdas på den men att det sker på
            ett rationellt sätt. Nu har Vägverket redovisat för oss i trafikutskottet
            att uppsättning av vajrar ger samma goda trafiksäkerhetseffekt
            men till i genomsnitt en tjugondel av kostnaden för ett motorvägsbygge.
          </note>
          <note type="speaker">
            Anf. 110 ULF SJÖSTEN (m) replik:
          </note>
          <note>
            Fru talman! Trafiksäkerhetsskäl är en del av problematiken. Det
            är den tragiska yttersta konsekvensen av dåliga vägar. Men vi
            har också tillväxt- och utvecklingsproblematiken, som är oerhört
            viktig för oss i
          </note>
          <note>
            Sjuhäradsbygden och för väldigt många andra runtom i Sverige.
          </note>
          <note>
            Nyföretagandet i Sjuhäradsbygden har minskat med 11 % de senaste
            tre åren - 11 % i en bygd som av tradition är oerhört stark när
            det gäller att starta nya företag. En del i detta är bristande
            vägtransporter, dålig vägstandard.
          </note>
          <note type="speaker">
            Anf. 111 VIVIANN GERDIN (c):
          </note>
          <note>
            Fru talman och åhörare! Jag som centerpartist vill understryka
            lite grann rörande framför allt vägarna.
          </note>
          <note>
            För att det ska vara livskraft i hela landet krävs det väl fungerande
            och hållbara kommunikationer. Infrastrukturen är av mycket stor
            betydelse för regionernas möjlighet till utveckling. Därför kräver
            Centerpartiet ökade medel till drift och underhåll. Det gör vi
            för att kunna ta igen det eftersatta underhållet och garantera
            en underhållsnivå som inte tillåter nya eftersläpningar att uppstå.
            Vi har också vid ett flertal tillfällen angivit att lägsta acceptabla
            vägstandard inte får understiga en viss skamgräns och att vi inom
            Centerpartiet kommer att fortsätta att verka för att tillräckliga
            medel avsätts för att garantera driften och underhållet.
          </note>
          <note>
            I Värmland ligger tjälskotten som öppna sår på vägarna, och nästan
            året runt blöder våra vägar. Underhållet är långtifrån vad det
            borde vara.
          </note>
          <note>
            Därför märks tjälskotten mer och mer och med tätare intervaller.
            Då växer också missnöjet bland värmlänningarna.
          </note>
          <note>
            Vägar är ju till för att åka på, och det tycker vi är en självklarhet.
            Det är inte alltid så. Det är snarare så att vägarna har blivit
            någonting att studsa fram på, vilket är verkligheten för många
            boende utanför de större centralorterna. Vägstandarden har därmed
            kommit att bli inte bara en trafiksäkerhetsfråga utan också en
            folkhälsofråga. Hur länge och hur ofta kan vi köra på vägar som
            skadats och inte underhållits innan kroppen säger ifrån? Dålig
            ytbeläggning, hastiga inbromsningar som följd av gupp, gropar
            och andra skador ger upphov till helkroppsvibrationer hos förarna.
            Det kan i dag konstateras en ökning av andelen förare med ryggbesvär.
            Hur stor är egentligen andelen av statens samlade kostnader för
            ohälsan om man knyter den enbart till de yrkeschaufförer som finns
            på vägar, och det dagligen?
          </note>
          <note>
            I Värmland är det inte bara trafikanterna som halkar ned i diket.
            Även vägbanan har på sina håll rasat ned i både vänster- och högerdiken.
            Konsekvenserna av dessa vägras, ibland beroende på skyfall, blir
            att de tar utrymme från de planerade vägförbättringarna som därmed
            skjuts på framtiden. Och ju fler vägras, desto mer planerade åtgärder
            skjuts på framtiden, därför att när man inte erhåller en full
            kompensation är det obönhörligen så att vi kontinuerligt halkar
            efter.
          </note>
          <note>
            Eftersläpningen av vägarnas underhåll och den otillräckliga medelstilldelningen
            till länet de senaste åren har föranlett oss att bilda en lobbyorganisation,
            där näringslivsföreträdare, myndighetsrepresentanter och även
            beslutsfattare finns med för att samla alla goda krafter och jobba
            för en ökad tilldelning inför de kommande åren. Vi har jobbat
            i den här organisationen, och även jag har ingått i den, men hittills
            har det inte blivit vad vi hoppats på.
          </note>
          <note>
            Ändå blir Värmlands geografiska läge med närhet till Osloregionen
            allt viktigare, inte bara för oss i Värmland utan för hela Sverige.
            En förväntad ökad rörlighet på arbetsmarknaden förutsätter goda
            pendlingsmöjligheter i både västlig och ostlig riktning men också
            i nordlig och sydlig riktning.
          </note>
          <note>
            Värmland är också en stor port mot Norge. Enbart E 18 har 25
            % av all tung trafik mot Norge. Vi ser en trafikökning som har
            varit 15-20 %
          </note>
          <note>
            årligen, och någon avmattning kan vi inte skönja. Väg 45 har
            också blivit en otroligt viktig förbindelse med Västsverige, inte
            bara för person- utan även till viss del för godstrafik men också,
            framför allt, för besöksnäringen.
          </note>
          <note>
            Som centerpartist är jag väldigt angelägen om att vi ska jobba
            med många olika frågor och många olika områden för att utjämna
            de regionala och sociala klyftorna i vårt land. Ett led i det
            arbetet är just det som vi behandlar nu, och det är kommunikationer
            och framför allt ökade anslag till vägförbättringar.
          </note>
          <note>
            Skogsindustrin är viktig för hela landet, och den är viktig för
            oss i
          </note>
          <note>
            Värmland. Den är mycket beroende av framkomlighet året runt för
            att en jämn virkesförsörjning till industrin ska kunna hållas.
            Vägstandarden är också, som jag sade tidigare, viktig som arbetsmiljöfråga.
            Men den är också viktig för småföretagen, för viljan att etablera
            sig och också för hur vi beter oss på våra vägar. Vägstandarden
            avgör körhastigheter, slitage på fordon, säkerheten på vägarna.
            Och, återigen, arbetsmiljön för alla förare är inte att förglömma.
          </note>
          <note>
            Över allt det här ligger också en stor och viktig kostnadsaspekt.
            Uteblivna investeringar påverkar lönsamheten för alla de företag
            som nyttjar vägen på grund av att transporter ökar i tid. Detta
            är alltså en fördyrande omständighet, likaväl som slitage på fordon
            och ökade reparationer medför sämre lönsamhet.
          </note>
          <note>
            Jag vill också ta upp lite grann om enskilda vägar. Det är några
            som har varit inne på det tidigare.
          </note>
          <note>
            Jag tycker också att det här är en otroligt viktig landsbygdsfråga.
            Att lägga fler åtaganden på kommuner och enskilda gör det än svårare
            för människor i framtiden att kunna klara ett normalt underhåll.
            Vi vet ju också att enskilda vägar börjar och slutar där någon
            bor eller vid något fritidsområde.
          </note>
          <note>
            Men oavsett var vi bor i landet vill vi ju alla bidra till vår
            gemensamma välfärd. Vi vet att stad och land har skilda förutsättningar
            - men också gemensamma intressen. Därför krävs det att de här
            grundläggande insatserna görs i hela landet för att även skogsregionerna
            ska kunna växa.
          </note>
          <note>
            Därför är det också otroligt viktigt att kriterierna vid tilldelningen
            av väganslagen inte ska domineras av enbart befolkningsunderlaget.
            Hänsyn ska också tas till andra faktorer, till exempel för oss
            i Värmland, där skogsindustrin betyder oerhört mycket, liksom
            småskalig företagsamhet men också besöksnäringen, för att vi ska
            kunna ha en jämn utveckling likaväl som andra regioner. Därför
            är det min förhoppning att anslagen till vägarna kommer att öka.
            Jag vill därmed avsluta med att instämma i
          </note>
          <note>
            Centerpartiets reservationer.
          </note>
          <note type="speaker">
            Anf. 112 LEIF BJÖRNLOD (mp):
          </note>
          <note>
            Fru talman! Jag lovar att vara finpratig när en är bland tocket
            folk. Så jag ska övergå till att tala rikssvenska.
          </note>
          <note>
            Jag tänker också prata lite grann om tjälskadade vägar. Jag kommer
            att anknyta till det Vivann Gerdin sade, nämligen att det påverkar
            vår hälsa. Jag tänker som hypotes lägga fram att icke tjälskyddade
            vägar skapar dålig nattsömn och kan ge upphov till fler sjukskrivningar.
          </note>
          <note>
            Det är ju onekligen på det viset att vi har utsatts för någonting
            som vi kallar för klimatförändring. Den här klimatförändringen
            har gjort att vi har fått en ökad nederbörd. Vi har dessutom fått
            en underlig periodisering av temperaturerna. De senaste åren har
            vi faktiskt inte upplevt den sedvanliga tjälskottsperioden utan
            vi har fått uppleva flera stycken.
          </note>
          <note>
            Det betyder att virkestransporterna har minskat i intensitet.
            Det är nämligen så att våra sågindustrier behöver lägga upp ett
            buffertlager.
          </note>
          <note>
            Under den period då det normalt var tjälskadade vägar skulle
            man ha buffrat upp så mycket timmer att man kunde fortsätta såga.
          </note>
          <note>
            Sedan har vi ytterligare ett annat problem som snuddar vid hälsan.
          </note>
          <note>
            Det är det att de här timmertransporterna inte får gå genom samhället
            riktigt hur som helst. Mellan kl 22.00 och 07.00 tillåts inga
            timmerbilar i det lilla samhälle som jag känner till närmast.
            Om vi nu har flera tjälskottsperioder måste man, de perioder då
            man har möjlighet att köra, ansöka om dispenser för att kunna
            köra treskift och även på natten. Då kommer jag fram till att
            timmerbilarna alltså kommer att rulla under den tiden. De kommer
            att störa människor, som då kommer att få en sämre nattsömn. Förmodligen
            kan de riskera att bli sjuka av denna bristande nattsömn. På det
            sättet ökar antalet sjukskrivningar på grund av tjälskador. Jag
            tycker att det är en anknytning som kanske ligger mer på det humoristiska
            planet än på det reella, men för de människor som bor intill industrin
            där lastbilarna dundrar igenom klockan två på natten - för dem
            är det synnerligen påtagligt.
          </note>
          <note>
            Hur blir det så här? Vi borde få möjlighet att se till att våra
            enskilda vägar fungerar som de gör just nu, när vi har en period
            som är alldeles oöverträffad. Nu finns det möjligheter att köra
            ut ur skogen. Nu kan timmerbilarna rulla med fulla lass och nu
            fungerar det alldeles utmärkt.
          </note>
          <note>
            Men hur kommer det att se ut strax efter jul? Det vet vi inte.
          </note>
          <note>
            Vi vet däremot att med mer pengar till dessa små enskilda vägar,
            för att tjälsäkra dem genom att se till att vattnet leds ut ordentligt,
            har vi möjligheter att mer kontinuerligt kunna fortsätta arbeta
            med våra industrier. Det var lite grann om tjälsäkringen.
          </note>
          <note>
            Sedan hade jag också lite att säga om enskilda vägar. Det är
            närmast en fråga till utskottets ordförande. Jag sitter inte själv
            i utskottet men jag kan ställa en fråga. Det finns, som vi har
            lärt oss, ca 28 000 mil enskilda vägar. Av dem får 7 500 statsbidrag.
            Det betyder att en hel del vägar inte får statsbidrag. Då får
            man betala själv. I en del fall får man kommunala bidrag, men
            kommunerna bestämmer detta själva och det finns väldigt många
            som inte ens får det.
          </note>
          <note>
            Då ställer jag mig en fråga. Det står i utskottets betänkande
            att man ska vara rättvis i fördelningen av detta. Jag tycker inte
            att det känns rättvist. Först betalar jag kommunalskatten så att
            de som bor inne i tätorten ska kunna ha vägbelysning. De ska kunna
            ha en bra snöröjning och de ska kunna ha gatuhållning. När jag
            sedan kommer hem till mig får jag betala till vägföreningen för
            att vi ska ha möjlighet att hålla den relativt allmänna vägen
            öppen, där vi får ett litet bidrag. Sedan ska jag ta mig hem till
            mig. Då är jag tvungen att betala gruslassen själv. Jag får betala
            till belysningsföreningen, som försöker hålla lite lampor glödande
            därute i skogen. Sedan är jag dessutom vara tvungen att hålla
            mig med traktor och schaktblad för att kunna ta mig fram när snön
            kommer.
          </note>
          <note>
            Jag tycker att det vore en rättvisesak - kanske inte att begära
            mer pengar till mig, men det vore rättvist om man tog lite pengar
            av de människor som bor inne i tätorterna så att de fick vara
            med och betala på sina gator. Jag tycker att det känns lite orättvist
            att jag får betala två gånger för detta.
          </note>
          <note>
            Fru talman! Jag har inget yrkande, utan jag har bara dragit mitt
            strå till stacken och tackar därmed för mig.
          </note>
          <note type="speaker">
            Anf. 113 BÖRJE VESTLUND (s) replik:
          </note>
          <note>
            Fru talman! Det där var en salva som framför allt riktar sig
            till oss som bor i tätort, skulle jag vilja säga. Man kan säga
            att problemen naturligtvis är olika. Man kan naturligtvis lägga
            in en rättviseaspekt i det hela.
          </note>
          <note>
            Men det viktigaste, tycker jag, det viktigaste utifrån den politik
            som vi socialdemokrater driver i bland annat trafikutskottet,
            är att man har en politik som gäller för hela landet. Det finns
            olika behov i olika delar av landet.
          </note>
          <note>
            Då skulle jag vilja säga något angående detta ganska oreserverade
            sätt att säga att det är så bra och fungerar så bra i tätorten.
            Då kunde Leif
          </note>
          <note>
            Björnlod ha varit här vid den här tiden förra året - fast ett
            par veckor senare. Då hade han sett hur det är att ha ett elände
            även i tätort. Jag tycker att vi borde hålla oss för goda i den
            här kammaren för det sättet att argumentera.
          </note>
          <note type="speaker">
            Anf. 114 LEIF BJÖRNLOD (mp) replik:
          </note>
          <note>
            Fru talman! Jag sade inte att det lär vara så rasande bra. Jag
            har också stått och väntat på tunnelbanan och halkat på isiga
            trottoarer. Det är inte så farligt i alla fall, tycker jag. Men
            det är inte det jag säger. Jag pratade om den ekonomiska fördelningen,
            att tätortens väg- och gatuunderhåll betalas med skattemedel medan
            många av oss på landsbygden får betala dels skatten, dels en gång
            till när vi kommer hem.
          </note>
          <note type="speaker">
            Anf. 115 BÖRJE VESTLUND (s) replik:
          </note>
          <note>
            Fru talman! I så fall kan man ju jämföra de inkomster som kommer
            från vägtrafiken i Stockholms län i förhållande till övriga landet.
            Vi får tillbaka en mycket mindre del än vad de allra flesta andra
            regioner i Sverige får.
          </note>
          <note type="speaker">
            Anf. 116 LEIF BJÖRNLOD (mp) replik:
          </note>
          <note>
            Fru talman! Och vi vore väldigt tacksamma om vi kunde få behålla
            en del av de råvarupengar som vi levererar in till storstäderna
            så att de ska kunna tjäna sina pengar.
          </note>
          <note type="speaker">
            Anf. 117 MONA JÖNSSON (mp):
          </note>
          <note>
            Fru talman! Varför behövs ett obligatoriskt fritidsbåtsregister?
            Jo, för att vi med ett sådant kan öka sjösäkerheten och lättare
            identifiera stöldgods, miljöförorenare och ekonomiskt fiffel.
            Med en tydlig och enkel siffer- och bokstavsmarkering på större
            fritidsbåtar underlättar man för sjöpolisen, sjöräddningen, kustbevakningen,
            de hamnansvariga och alla oss andra som vistas på eller vid havet.
            Det gäller inte minst också fauna och flora. Denna fråga har verkligen
            dragits i långbänk här i riksdagen.
          </note>
          <note>
            Miljöpartiet har motionerat i frågan ända sedan 1995.
          </note>
          <note>
            Det fanns ett obligatoriskt båtregister i slutet på 1980-talet
            som fungerade utmärkt. Registret försvann 1992, och sedan har
            vi inte kunnat återupprätta det av en mängd underliga skäl. Vid
            1998 års budgetproposition fanns ett socialdemokratiskt kongressbeslut
            om att inrätta ett obligatoriskt fritidsbåtsregister. Det gjorde
            att det då också fanns en tydlig majoritet för ett sådant register
            här i riksdagen. I regeringens budgetproposition skrev man att
            man skulle komma tillbaka med ett förslag om registrering av fritidsbåtar.
            Med det lät vi oss nöja och yrkade inte på någon reservation.
            Men det kom inget förslag.
          </note>
          <note>
            Året efter - vid behandlingen av budgetpropositionen hösten 1999
            -
          </note>
          <note>
            sade man: Jo, nu kommer vi med ett sådant register. Man sade
            att man nog också skulle ha med en obligatorisk ansvarsförsäkring
            för ägare av fritidsbåtar. Det hände återigen ingenting. I budgetpropositionen
            år 2000
          </note>
          <note>
            sade man att man fortsatte dialogen med försäkringsbranschen,
            vilken inleddes 1999, och att man var stärkt i sin uppfattning
            att ett allmänt fritidsbåtsregister skulle bygga på en frivillig
            registrering. Det hände fortfarande ingenting.
          </note>
          <note>
            I årets betänkande säger utskottet att regeringen nu är beredd
            att fullfölja den tidigare aviserade utredningen om ett allmänt
            register för fritidsbåtar och hur det bör vara utformat. Man säger
            vidare att regeringen under hösten 2002 kommer att ge en särskild
            utredare uppdraget. Regeringen kvarstår dock vid sin uppfattning
            att ett sådant register bör bygga vidare på ett frivilligt register
            och att utredaren ska se närmare på förutsättningarna för en obligatorisk
            ansvarsförsäkring för ägare av fritidsbåtar. Utredningen ska ta
            18 månader.
          </note>
          <note>
            Jag anser att det är mycket märkligt när man säger att registret
            inte ska vara obligatoriskt, då man vill ha en obligatorisk ansvarsförsäkring.
          </note>
          <note>
            Jämförelse kan göras med husvagnar och bilsläp. De har registreringsskyltar,
            och där finns det en obligatorisk trafikförsäkring. I det nuvarande
            frivilliga registret, som administreras av Stöldskyddsföreningen,
            är bara hälften av båtägarna med, och det talar ytterligare för
            att det skulle vara en obligatorisk registrering.
          </note>
          <note>
            Som jag ser det dras ärendet nu ytterligare i långbänk. Man kan
            undra varför det ska ta hela 18 månader att utreda ett register
            som tidigare funnits och som fungerat, och man har åtminstone
            sedan 1999 haft samtal med försäkringsbranschen. Dessutom är hösten
            slut nu, och jag har ännu inte hört talas om att den aviserade
            utredningen har startat. Jag kan ju förstås ha missat det.
          </note>
          <note>
            Jag yrkar bifall till reservation 10.
          </note>
          <note type="speaker">
            Anf. 118 KRISTER ÖRNFJÄDER (s) replik:
          </note>
          <note>
            Fru talman! Jag har begärt ordet ännu en gång för att jag tyckte
            att det var på sin plats att lämna ett svar till Erling Bager,
            som när jag var uppe i talarstolen inte hade förmågan att ställa
            frågan till mig om den socialdemokratiska ståndpunkten när det
            gäller Bromma flygplats. I stället vände han sig till Börje Vestlund,
            som framförde en personlig synpunkt. Jag tycker i och för sig
            att det är ett mycket märkligt förfarande, men det handlar nog
            mer om att ta politiska poänger än om att försöka få ett klargörande
            i själva sakfrågan.
          </note>
          <note>
            Om Erling Bager är intresserad av att få reda på vad Socialdemokraterna
            har för officiell ståndpunkt kan han läsa om den på s. 86 i det
            betänkande som Erling Bager har varit med och tagit fram. Det
            kan alltså inte vara motivet. Än en gång handlar det om att ta
            politiska poänger.
          </note>
          <note>
            För protokollets skull och för att tydliggöra vad Socialdemokraterna
            har för ståndpunkt i frågan vill jag säga följande: Vi sätter
            Stockholms -
          </note>
          <note>
            landets huvudstads - behov av bra flygförbindelser i främsta
            rummet.
          </note>
          <note>
            Det tycker vi är det viktigaste. Vi ser Brommaproblematiken i
            det skenet.
          </note>
          <note>
            Det innebär inte att vi har tagit ställning till om Bromma slutgiltigt
            ska finnas kvar eller inte, men vi vill att den frågan ska lösas.
            Sedan anser vi att Stockholm naturligtvis har goda skäl att ha
            synpunkter på vilken trafik till och från Stockholm som ska bedrivas.
            Det är inte enbart de synpunkterna som kommer att vara gällande
            i det här sammanhanget, men Stockholm har naturligtvis rätt och
            möjlighet att tycka till om detta. Så är det med alla flygplatser
            - kommunerna har möjligheter att tala om vilken sorts trafik man
            vill bedriva och hur den ska ske.
          </note>
          <note>
            Med detta som bakgrund vill jag till Erling Bager lämna beskedet
            att vi först och främst vill att Stockholm som landets huvudstad
            ska tillförsäkras goda flygförbindelser.
          </note>
          <note type="speaker">
            Anf. 119 ERLING BAGER (fp) replik:
          </note>
          <note>
            Fru talman! Jag vill tacka Krister Örnfjäder för svaret, som
            ger klarhet om var Socialdemokraterna står någonstans.
          </note>
          <note>
            Anledningen till min fråga var att jag tycker att det som står
            på s. 86-
          </note>
          <note>
            87 i betänkandet skapar en viss öppenhet över hur Socialdemokraterna
            ställer sig till fortsatt drift på Bromma. Bakom majoritetstexten
            står dessutom även Miljöpartiet, som i kammaren har redovisat
            en väldigt negativ syn på fortsatt drift av Bromma flygplats.
            Därför ville jag ställa en fråga.
          </note>
          <note>
            Börje Vestlund är ju suppleant i trafikutskottet. Med tanke på
            hans brandtal för att stoppa driften på Bromma tyckte jag att
            det var befogat att ta upp frågan. Nu kom det ett svar. Nu vet
            jag att det var sin egen, personliga åsikt Börje Vestlund framförde.
            Krister Örnfjäder har talat om hur Socialdemokraterna och han
            ser på det hela.
          </note>
          <note type="speaker">
            Anf. 120 KRISTER ÖRNFJÄDER (s) replik:
          </note>
          <note>
            Fru talman! Vad Börje Vestlund gjorde var att han framförde sin
            personliga åsikt. Det visste Erling Bager mycket väl. Det var
            just en personlig åsikt.
          </note>
          <note>
            Vi försöker se till de samlade intressena, och det är inte speciellt
            konstigt. Det innebär att man måste ta både lokal och regional
            hänsyn när man ska lösa olika problem. Så gör vi med alla trafikfrågor.
            Det är heller inte speciellt för just den här frågan.
          </note>
          <note>
            Huruvida Bromma kommer att finnas kvar i slutändan är något som
            vi ska avgöra vid en senare tidpunkt. Då ska inte minst Stockholmsberedningen
            ha möjlighet att tycka till. Vi ska naturligtvis ta till oss alla
            synpunkter och alla råd som vi kan få för att lösa detta. Utan
            tvivel finns det många i Stockholm som upplever Bromma som ett
            problem, och man vill från Stockholms horisont gärna använda sig
            av detta markområde för att helt enkelt bygga bostäder på. Det
            är heller inte speciellt konstigt.
          </note>
          <note>
            Jag hörde tidigare - och det kan väl vara bra att kammaren får
            reda på det - att någon åberopade att vi hade ett speciellt sätt
            att se på detta. Så talade man om att man skulle bygga ut Tempelhof
            i Berlin. Nu hör det till saken att det i Berlin finns tre centrala
            flygplatser. När man pratar om att bygga ut en av dem handlar
            det samtidigt om att lägga ned två av dem för att i stället bygga
            bostäder.
          </note>
          <note type="speaker">
            Anf. 121 ERLING BAGER (fp) replik:
          </note>
          <note>
            Fru talman! Jag tackar Krister Örnfjäder. Jag tycker att jag
            har fått viss klarhet i hur Socialdemokraterna framöver kan tänkas
            se på Bromma. Det finns kanske en viss öppenhet för fortsatt drift.
            Jag tolkar det så.
          </note>
          <note>
            Jag tackar så mycket, Krister Örnfjäder, för att jag har fått
            detta klarläggande svar. Jag kommer väl att fortsätta med att
            fråga statsrådet Messing om hennes syn när tillfälle ges.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 december.)
          </note>
          <note>
            6 § Rättsväsendet
          </note>
          <note>
            Föredrogs
          </note>
          <note>
            Justitieutskottets betänkande 2002/03:JuU1
          </note>
          <note>
            Utgiftsområde 4 Rättsväsendet (prop. 2002/03:1 delvis).
          </note>
          <note type="speaker">
            Anf. 122 JOHAN PEHRSON (fp):
          </note>
          <note>
            Fru talman! Det är kul att vi i justitieutskottet, som består
            av ganska många nyvalda riksdagsledamöter, nu har vår första riktiga
            och mycket viktiga debatt om just rättsväsendet. Jag tycker att
            det ska bli spännande att arbeta tillsammans med er alla under
            de kommande fyra åren.
          </note>
          <note>
            Vi har en utgiftsram för rättsväsendet som är föreslagen av regeringen
            och satt till 24 ½ miljard kronor. Justitieutskottets ansvar utgör
            en snäv och inte självklar praktisk avgränsning av viktiga rättsvårdande
            myndigheter. Flera omfattas inte av vårt arbete. Dit kan räknas
            skattemyndigheterna, Tullverket och PRV, för att nämna några.
            Vi är satta att leverera förutsättningar för rättsstatens fundament.
            Det handlar om rättssäkerheten - att vi som medborgare ska vara
            skyddade mot övergrepp från staten. Det handlar om rättslikheten
            - att man inte ska bli diskriminerad på något sätt när staten
            utövar sin makt. Det handlar om rättstryggheten - att vi som medborgare
            ska vara skyddade mot våld. Det handlar om rättstillgängligheten
            - att rätten ska vara öppen och tillgänglig för alla medborgare
            att söka när man anser sig ha blivit kränkt eller orättvist behandlad
            eller när ett avtal har brutits.
          </note>
          <note>
            Betänkandet vilar i allt väsentligt på den socialdemokratiska
            ledningens och Justitiedepartementets syn, på vad de har valt
            att lyfta fram, beskriva och kommentera. Detta har följts upp
            av majoriteten i utskottet, och det är väl inte så konstigt.
          </note>
          <note>
            Folkpartiet liberalerna och andra partier i opposition till detta
            val av problemformulering är i flera delar starkt kritiska till
            vad som redovisas men framför allt till hur verkligheten beskrivs.
            Med den breda enighet som finns om de rättsvårdande myndigheternas
            centrala uppgifter består
          </note>
          <note>
            Folkpartiet liberalernas roll i detta parlamentariska arbete
            i att kritiskt granska mål men också kritisera och analysera resultatet
            av verksamheten. Risken blir att den debatt vi har i dag kommer
            att präglas av att jag betraktar glaset som halvtomt snarare än
            till hälften fyllt, såsom jag förstår att majoritetens företrädare
            kommer att göra. Det handlar således inte om att jag är negativ
            utan bara om att jag försöker ta mitt granskande ansvar som parlamentariker
            på allvar.
          </note>
          <note>
            Det sätt på vilket vi behandlar budgeten på rättsområdet är rätt
            filosofiskt, tycker jag. På andra områden som vi debatterar här
            i kammaren skjuter kostnaderna lätt i höjden. Man accepterar att
            de överskrids när det gäller till exempel sjukskrivningar och
            arbetslöshet. Där är det verkligheten som tvingar oss att styra
            hur mycket pengar vi lägger till. Så är det inte, finner jag,
            när det gäller justitieutskottets område. Visst finns det ett
            antal brott som begås och människor som far illa, men vi levererar
            inte pengar efter hur den verkligheten ser ut utan snarare efter
            vad majoriteten tycker är rimligt att lägga. Detta är värt att
            ha med sig när vi har den här debatten.
          </note>
          <note>
            Man kan konstatera att budgeten är ganska snålt tilltagen. Det
            gläder mig att till och med majoriteten i sin text finner att
            det är väl låga anslag och att vi nu måste följa denna utveckling
            mycket noga. Denna realism, som en majoritet i utskottet delar,
            finns också på annat håll. Man kan konstatera att en person som
            rikspolischefen, tidigare socialdemokratisk minister, i dag i
            sina tal till poliser och till ledningen på Rikspolisstyrelsen
            menar att man inte kan ta ut någonting i förskott då pengarna
            inte finns ännu. Man vet att det som lovas runt kanske hålls tunt.
          </note>
          <note>
            Jag välkomnar de löften vi fått från justitieministern, inte
            minst i valrörelsen men också efteråt, om att det ska ske kraftfulla
            satsningar på rättsväsendet. Jag gör dock som rikspolischefen:
            Jag tar ingenting för givet, utan jag väntar på att det ska komma.
          </note>
          <note>
            Vi från Folkpartiet liberalerna har lagt fram förslag om mer
            resurser till framför allt polis, domstolar, brottsoffermyndigheter
            och rättshjälpskostnader eftersom vi tror att det är nödvändigt.
            Vi ser de rättsvårdande myndigheternas uppgift i rättsstaten som
            fundamentala. Det är ingenting som vi kan snåla på.
          </note>
          <note>
            Jag ska, fru talman, beröra några områden helt kort. Mer hinner
            man inte på ett anförande om 15 minuter. Jag ska börja med polisen.
          </note>
          <note>
            Här finns det en hel del utmaningar, vill jag påstå. Först och
            främst tycker jag att uppklaringsprocenten fortfarande är alarmerande.
            Det är för dålig upptäcktsrisk, och det begås på grund av detta
            alldeles för mycket brott. Detta är också någonting som flera
            myndigheter har kritiserat. Inte minst poliserna själva är väldigt
            missnöjda. Det finns kvalitetsundersökningar som visar att medborgarnas
            förtroende för polisen har sjunkit ganska kraftigt. Många betraktar
            i dag detta att ringa till polisen vid ett brott som endast en
            försäkringsteknisk uppgift för att få ut pengar på en försäkring.
          </note>
          <note>
            Jag tycker också att utvecklingen inom polisen delvis kan vara
            oroande. Jag känner att det finns en eventuellt omfattande konflikt
            inom polisen. Man är inte nöjd med hur de utvecklingsavtal som
            slutits mellan staten och polisfacket följs upp. Det finns inte
            resurser att lägga kraft på det som ska betyda utveckling, utan
            man känner snarare att det alldeles för mycket handlar om avveckling.
          </note>
          <note>
            Ute i landet tycker jag mig dock få en bild av att det börjar
            se något bättre ut på vissa håll. Jag var nyligen på besök hos
            Polismyndigheten i
          </note>
          <note>
            Örebro, och där känner man efter åratal av tuffa tider, nedskärningar
            och en katastrofalt genomförd närpolisreform nu en viss positivism
            när det börjar trilla in några nya poliser. Det utbildas nämligen
            trots allt nya poliser, och de kommer ut i verksamheten. De är
            i regel hyggligt utbildade och bidrar på ett positivt sätt till
            att höja kvaliteten i verksamheten.
          </note>
          <note>
            Däremot kan man se att i till exempel Uppsala och Dalarna är
            såväl bristen på ledarskap som stämningen fortfarande katastrofala.
            Det talas till och med om massjukskrivningar en bit in i januari.
            Även om alla dementerat detta så jäser det och kokar, och poliserna
            är rejält upprörda.
          </note>
          <note>
            Jag kan också förstå att så är fallet.
          </note>
          <note>
            Med detta sagt tycker jag ändå att man ska intressera sig för
            vad som händer långsiktigt inom polisen. Det har pratats en hel
            del om närpolisen och hur den utvecklas, den så kallade näpo.
            Jag tycker att man nu behöver titta mer på cepo, centralpolisen.
            Det finns ju ett gigantiskt centraliseringsprojekt på gång hos
            Rikspolisstyrelsen som heter Nationell polis och som tar sin utgångspunkt
            i det faktum att vi har en väldigt obalanserad struktur hos polisen.
            Det finns tre jättestora polismyndigheter, tre pyttesmå och 15
            lite mittemellan. Att man försöker samordna deras verksamhet är
            självklart bra - IT, utbildning, sjöpolis, trafikpolis, kriminalunderrättelsetjänst
            och så vidare. Det är naturligtvis ologiskt att ha 21 IT-
          </note>
          <note>
            chefer inom polisen. Det blir en onödig administration.
          </note>
          <note>
            Vi ska dock veta att detta skapar viss oro. Med sammanslagna
            ledningscentraler följer nämligen sammanslagna ledningsfunktioner,
            och det finns en betydande rädsla för att kontrollen över brottsbekämpningen
            lokalt ska flyttas upp och att kvaliteten därmed skulle minska.
            Det är heller inte säkert att stort är bäst när det gäller att
            bekämpa brott via polisen.
          </note>
          <note>
            I förlängningen vet vi att det förekommer tankar på att dessa
            polismyndigheter ska kunna slås ihop till kanske sex, åtta eller
            tolv myndigheter med stora effekter vad gäller politiskt inflytande
            för polisstyrelser och lokal förankring för vår polis. Det vore
            trevligt att höra om justitieministern hade några synpunkter på
            detta förmodade gigantiska centralistiska projekt.
          </note>
          <note>
            Låt mig sedan, fru talman, gå över till domstolarna, som är ett
            kärt ämne för oss i kammaren. I morgon sammanträffar den kommitté
            som ska utvärdera sammanslagningen av domstolarna. En ledamot
            i denna utvärderingsgrupp har hoppat av eftersom det känns helt
            meningslöst att försöka bidra till någonting då allt verkar vara
            upplagt på räls för fortsatta sammanslagningar. Så kan nog vara
            fallet. Den verklighet vi i dag lever i gör att en hel del domstolar
            sannolikt behöver läggas samman på grund av att tingsrätterna
            på många områden avlövats viktiga uppgifter som har gjort att
            det inte går att hålla uppe en kritisk massa och en bredare verksamhet.
          </note>
          <note>
            Jag vill då varna för att vi inte heller ska få för stora domstolar.
            Vi ser ju vad som händer i Stockholm. Där är man tvungen att dela
            upp den absolut största domstolen för att den är en ohållbar arbetsplats.
            Men samma signaler kommer från andra domstolar. Jag vet att det
            förekommer diskussioner om detta i Helsingborg och de försiggår
            i Örebro. Man vill inte bli mycket större, därför att en domstol
            inte kan bli hur stor som helst om den ska vara bra.
          </note>
          <note>
            Jag vill fråga justitieministern vad det finns för insikt på
            Justitiedepartementet om att domstolar inte bör vara hur stora
            som helst.
          </note>
          <note>
            När man pratar om domstolarna ska man ändå beröra det ganska
            tuffa rekryteringsläget. Det är inte lätt att få de bästa av de
            bästa till våra domstolar. Men det behöver vi. Går man in i en
            domstol finns det risk att man ser ett löneläge som innebär att
            de som dömer har de lägsta lönerna och de som försvarar brottslingarna
            har de högsta lönerna. Någonstans däremellan ligger åklagarna.
            Detta försöker man lösa med lite kreativa löneavtal. Men det har
            ju lett till rena haveriet inom den organiserade domarkåren, och
            domarfackets ledning har tvingats avgå. Vad detta har för betydelse
            för kommande regleringsbrev till Domstolsverket skulle jag också
            vilja ha svar på.
          </note>
          <note>
            Det borde ändå vara angeläget att domarna inte känner att de
            på något sätt blir styrda och att deras oberoende kringskärs.
            Det är vi alla överens om inte ska vara fallet. Vi resonerar om
            detta i några reservationer om
          </note>
          <note>
            Domstolsverkets ställning, som jag tycker är intressant.
          </note>
          <note>
            Om man sedan går till åklagarsidan kan man konstatera att det
            är väldigt tufft också här. Arbetsmiljösituationen är allvarlig.
            En femtedel av alla åklagare har utsatts för hot eller fått våld
            emot sig. Vi vet att arbetsbelastningen riskerar att bli en flaskhals
            eller orsaka att man tvingas göra avkall på kvaliteten. Andelen
            misstänkta personer som lagförs har minskat. Det har flera förklaringar,
            men en viktig som åklagarna själva pekar på är att utredningsresurserna
            hos polisen är för små, att det blir dålig kvalitet och att åklagarna
            själva får utföra uppgifter, om det ens blir några uppgifter gjorda,
            för att man ska få några brott lagförda.
          </note>
          <note>
            När man pratar om åklageriet kan man inte heller komma runt det
            faktum att det är en lite knepig struktur. Vi har en synnerligen
            klumpig organisation med dubbla kommandon genom den så kallade
            Ekobrottsmyndigheten. Här är jag också glad över att majoriteten
            i utskottet faktiskt har kommit fram till en ganska stark skrivning.
            Man skriver nämligen att det inte är alldeles orealistiskt att
            räkna med att Ekobrottsmyndigheten kommer att bemästra svårigheterna
            på ett eller ett par års sikt.
          </note>
          <note>
            Inte alldeles orealistiskt! Men frågan är om det ens är realistiskt.
          </note>
          <note>
            Här har flera personer, människor med insikt i detta, förutom
            ett otal rapporter sagt att det enda vettiga är att vi lägger
            ned Ekobrottsmyndigheten, så som Folkpartiet liberalerna förordat.
            Vi kan göra besparingar på kanske 25-30 miljarder på några års
            sikt.
          </note>
          <note>
            Jag ber, fru talman, att få återkomma till frågan om kriminalvården
            i en senare replik.
          </note>
          <note>
            Jag är i alla fall sammantaget väldigt oroad för kvaliteten i
            rättsstaten.
          </note>
          <note>
            Jag räknade upp fyra stycken delmål som avgör kvaliteten i rättsstaten.
          </note>
          <note>
            Det visar att vi i dag har kvalitetsbrister. Den rättspsykiatriska
            vården fungerar väldigt tveksamt. Vi vet att Riksåklagaren med
            jämna mellanrum dyker ned och granskar olika utredningar och finner
            att kvaliteten inte håller vad den lovar. Vi vet att ekobrotten
            numera på många håll har sådana rabatter att det nästan inte blir
            några straff beroende på att handläggningstiderna är för långa.
            Vi har ett antal uppmärksammade resningsfall som ändå borde väcka
            till eftertanke om vart vi är på väg. Och det finns ett antal
            avslutade enskilda fall där kritiken är hård från bland annat
            Riksrevisionsverket av hur myndigheten har agerat.
          </note>
          <note>
            Folkpartiet liberalerna har i stort och smått lyft fram en mängd
            saker i vår motion Stärkt rättstrygghet och rättssäkerhet. Vi
            står bakom alla reservationerna, men av tidsskäl yrkar jag bara
            bifall till i detta fall reservation 2 och reservation 31.
          </note>
          <note type="speaker">
            Anf. 123 BEATRICE ASK (m):
          </note>
          <note>
            Fru talman! Rättsväsendet har av Socialdemokraterna, Vänstern
            och
          </note>
          <note>
            Miljöpartiet genom riksdagsbeslut tilldelats en otillräcklig
            ram för 2003.
          </note>
          <note>
            Det moderata budgetalternativet innebär 946 miljoner kronor mer
            än regeringens förslag för 2003 och 1 983 miljoner kronor för
            tvåårsperioden. Vi moderater kommer därför inte att delta i beslutet
            om anslagstilldelningen. Vi redovisar i stället vår syn i ett
            särskilt yttrande. Därutöver finns ett antal moderata reservationer
            i betänkandet. Av hänsyn till kammarens tid yrkar jag bifall bara
            till reservation 1, men vi står givetvis bakom samtliga.
          </note>
          <note>
            Fru talman! Regeringen och utskottsmajoriteten gör en verbal
            satsning på rättsväsendet i årets budget. I praktiken är det ett
            bantningsprogram åt en verksamhet som redan går på lågkaloridiet.
            Men rättsväsendet behöver inte bantas, det behöver stärka musklerna.
            Och för att klara det krävs energi och en långsiktig satsning.
            Det finns inga genvägar om ambitionen ska vara att bättre än i
            dag förebygga, möta och sätta stopp för brottslig verksamhet.
          </note>
          <note>
            Utvecklingen är oroande. Våldet blir allt råare och kryper längre
            ned i åldrarna. Antalet unga som döms för våldsbrott ökar. Många
            brottslingar återfaller i brott - i vissa grupper så många som
            åtta av tio. Polis och åklagare hinner inte med, och resurserna
            räcker inte till vad som utlovas.
          </note>
          <note>
            Vi vet att många människor är oroliga och otrygga. Kritiken mot
            rättsvårdande myndigheter tilltar och tilltron till rättsstaten
            undergrävs. I
          </note>
          <note>
            brist på respons från regeringen anställer alltfler privata väktare,
            organiserar medborgargarden eller kräver att kommunerna tar över
            ansvaret.
          </note>
          <note>
            Vad gör regeringen? Jo, i stället för att ta det ansvar som ligger
            på regeringen och justitieministern ställer sig Bodström på åskådarplats
            och hejar på den som för tillfället springer. Men justitieministern
            måste ut på plan. Det är ju du som har bollen.
          </note>
          <note>
            Jag är bekymrad över att regeringen inte tycks ha grepp ens över
            den egna politiken. Man lovar 4 000 nya poliser. Sedan kommer
            inte de pengar som behövs. Det ska bli en fjärde polishögskola
            ena dagen, sedan behövs den nog inte.
          </note>
          <note>
            I polisbristens Sverige talar justitieministern till och med
            här i kammaren mer om hur de som drabbats av brott ska organisera
            sig bättre än om hur fler poliser ska utbildas och anställas som
            just poliser. Det är orimligt att ungdomar som allt oftare blir
            utsatta för personrån, butiksanställda som gång efter gång utsätts
            för rånförsök eller företag som får ekonomin knäckt på grund av
            stölder ska behöva bilda föreningar och känna att övergreppen
            är deras eget fel eller att de i vart fall inte har gjort tillräckligt
            för att slippa brottsligheten. Men det är ju attityden i Socialdemokraternas
            Sverige.
          </note>
          <note>
            Rättsväsendet behandlas som en restpost av övrig välfärdspolitik.
            När man läser budgeten får man intrycket att rättsväsendet får
            just det som blir över. Då blir det precis som utskottsmajoriteten
            skriver i betänkandet: "Trots den fortsatta satsning på rättsväsendet
            som riksdagen beslutat om måste utskottet konstatera att det finns
            risk att föreslagna anslag i vissa fall framstår som väl låga
            vid en jämförelse med årets utgiftsprognos."
          </note>
          <note>
            Med tanke på de budgetunderskott som polisverksamheten skjuter
            framför sig och de mycket stora och angelägna investeringsbehov
            som det inte finns utrymme för är skrivningen närmast parodisk.
          </note>
          <note>
            Rättsväsendets olika delar hänger samman. Ingen del, vågar jag
            påstå, får i dag för mycket pengar. Men det är vår uppfattning
            att de otillräckliga anslagen till polisen är det mest bekymmersamma.
            Vi har för få poliser för att möta behoven. De föreslagna resurserna
            räcker inte till för att utbilda och anställa de 4 000 nya poliser
            som utlovats, inte minst i valrörelsen. Det har vi moderater sagt
            länge. Nu bekräftar också Rikspolisstyrelsen att det är så. Dessutom
            saknas pengar till ett nytt radiokommunikationssystem, kompetensutveckling
            och mycket annat. Med regeringens budgetförslag blir resultatet
            endera budgetöverdrag eller personalneddragningar. Jag vill fråga
            justitieministern, och jag kräver ett besked i dag: Föredrar regeringen
            budgetöverdrag eller personalminskningar inom polisen?
          </note>
          <note>
            Frågan är viktig. Underskotten de närmaste två åren motsvarar
            800
          </note>
          <note>
            anställda inom polisen. En sådan neddragning ska ställas mot
            att antalet anställda inom polisen minskat från 26 000 till 22
            900 sedan mitten av
          </note>
          <note>
            1990-talet.
          </note>
          <note>
            Polisen har i dag inte ens resurser för att klara upp brott med
            kända gärningsmän. Den kan inte alltid rycka ut när brott anmäls.
            Väntetiderna är på många håll helt oacceptabla. Det har gått så
            långt att polisen i
          </note>
          <note>
            Värmland tvångskommenderar personal att jobba nattskift för att
            klara den akuta bemanningen.
          </note>
          <note>
            Formellt är polisen ålagd att prioritera nästan alla brott, men
            svarar i praktiken bara på pågående grovt våld mot person. Allt
            annat beror på hur mycket man har att göra och om det finns någon
            ledig polis för tillfället. Jag som kommer från Härjedalen vet
            om en mycket brysk verklighet för de medborgare som berörs av
            verksamheten där.
          </note>
          <note>
            Den här verkligheten sliter på personalen. I dag är 850 poliser
            sjukskrivna - många långtidssjukskrivna - och antalet ökar hela
            tiden. Det motsvarar alla poliser som arbetar i Kalmar, Gotland,
            Blekinge och
          </note>
          <note>
            Jämtlands län. Poliskåren har en ganska hög genomsnittsålder.
            Många kan eller orkar inte med det tempo och de arbetstider en
            hel del av polisarbetet förutsätter. Inom några år kommer många
            att lämna yrket, och återväxten är otillräcklig. Därtill kommer
            att brottsligheten blir alltmer komplicerad och organiserad. Vi
            vet att det krävs nya arbetssätt, kunskaper och teknik för att
            möta detta. Också detta är en utmaning för personalen, både för
            poliser och för civilanställda.
          </note>
          <note>
            Nu är jag, trots att jag har beskrivit en ganska dyster verklighet
            och trots att bekymren är mycket stora, helt övertygad om att
            det går att vända utvecklingen. Men det krävs resurser för att
            klara uppgifterna, och det krävs politisk vilja. Utskottsmajoritetens
            påpekande att "det är nödvändigt att alla möjligheter tas till
            vara för att utnyttja anslagna medel effektivt" ter sig som en
            besvärjelse när man har insett att ramarna redan inledningsvis
            är för små. Sanningen är ju - och det ska man veta när man ser
            framåt - att en kortsiktig besparing kan vara till men för utveckling,
            modernisering och effektivisering på lång sikt. Det är precis
            den långsiktiga förnyelsen som polisverksamheten och rättsväsendet
            behöver.
          </note>
          <note>
            Det är inte bara polisen som känner av den socialdemokratiska
            svångremmen och tvingas bidra till höjd tolerans mot brottsligheten.
            Åklagarna tvingas i dag skriva av vissa brott därför att staten
            anser att det vore för dyrt att driva processerna. Åklagarna kan
            också, i vetskap om att påföljden i domstolen blir obetydlig,
            välja att lägga ned förundersökningar, trots att lagen och bevisläget
            ger grund för en vidare process.
          </note>
          <note>
            Det kanske inte är förvånande, men ändå upprörande, att majoriteten
            helt bortser från åklagarnas behov av att klara sin verksamhet.
            Riksåklagaren larmade redan i höstas om att antalet ouppklarade
            ärenden skulle växa om inte organisationen tillförs mer pengar.
            Tre dagar före valet lovade Thomas Bodström mer pengar till åklagarna.
            I budgeten syns ingenting av detta.
          </note>
          <note>
            Tvärtom minskas anslagen med ca 6 miljoner kronor. Anslagskrediten
            halveras. Riksåklagaren har som en konsekvens sagt att de åklagare
            som går i pension de närmaste åren inte kommer att ersättas, vilket
            kommer att leda till ökad arbetsbelastning för dem som är kvar.
          </note>
          <note>
            För att åklagarna ska kunna fullgöra sina uppgifter och bidra
            till att antalet uppklarade brott ökar från dagens ett av fyra,
            måste åklagarorganisationen få mer pengar. Vi moderater föreslog
            därför att anslaget skulle höjas med 30 miljoner kronor för vart
            och ett av de kommande budgetåren.
          </note>
          <note>
            Kriminalvården är också ett område med många problem. Det råder
            överbeläggning på anstalterna, vilket skapar problem ända ned
            på häktesnivå. I Stockholms city får poliser som gripit brottslingar
            åka runt, runt, och leta efter någonstans där det går att göra
            av med dem så att det går att hämta nya. Detta sker eftersom häktet
            är fullt. Så är det lite överallt i landet eftersom redan dömda
            inte får plats på anstalterna. Många intagna på anstalterna hemfaller
            åt eller fortsätter under vistelsetiden sitt missbruk. Den rehabilitering
            och behandling som skulle behövas kommer inte alls till stånd.
            Problemen leder till att säkerheten för både intagna och personal
            äventyras, och kriminalvårdens möjligheter att hjälpa dömda till
            ett nytt liv minskar naturligtvis när det är så. Det är kort sagt
            bedrövligt. Man behöver inte prata länge om kriminalvården; det
            är en bedrövlig nivå på situationen för tillfället.
          </note>
          <note>
            Regeringen ändrade uppfattning i våras och har faktiskt tillmötesgått
            de krav vi moderater då framförde om mer resurser till kriminalvården.
          </note>
          <note>
            Det är bra. På sikt kommer ännu mer pengar att behövas. Det framgår
            av
          </note>
          <note>
            Kriminalvårdsstyrelsens rapporter. Jag passar på att skicka följande
            fråga till justitieministern: Hur kommer regeringen att agera
            för att säkra tillgång till nödvändiga platser och kvalitet i
            verksamheten inom kriminalvården?
          </note>
          <note>
            Fru talman! Vi moderater anser att "land skall med lag byggas".
            Ett starkt och väl fungerande rättsväsende är grunden för ett
            tryggt och humant samhälle där varje medborgares rätt tillvaratas.
            Respekten för varje människa kräver att vi inte fuskar med den
            uppgiften eller pratar bort vårt ansvar. Plus och minus och mål
            och medel måste hänga ihop. Så är det inte i regeringens budget.
            Det beklagar vi moderater. Vi hoppas på en intensiv debatt i frågorna.
          </note>
          <note type="speaker">
            Anf. 124 PETER ALTHIN (kd):
          </note>
          <note>
            Fru talman! Herr statsråd och övriga närvarande och icke närvarande
            kolleger!
          </note>
          <note>
            Winston Churchill, som också var politiker och som jag inte vill
            jämföras med på andra sätt, stod i en talarstol och sade ungefär:
            Politisk skicklighet är förmågan att förutsäga vad som kommer
            att hända i morgon, nästa vecka, nästa månad, nästa år och dessutom
            ha förmågan att efteråt förklara varför det inte blev så.
          </note>
          <note>
            Jag ska med stort intresse se hur regeringen ska försöka förklara
            varför det inte blev som de utgick från att det skulle bli när
            de lade fram sina förslag.
          </note>
          <note>
            Herr talman! Vi kristdemokrater har i parti- och kommittémotioner
            förordat en annan inriktning av den ekonomiska politiken och budgetpolitiken
            och andra utgiftsramar än den som finansutskottet nyligen föreslog.
            Kristdemokraternas budgetalternativ tar sikte på att långsiktigt
            förbättra Sveriges tillväxtförutsättningar genom reformer för
            att minska ohälsan, förbättra lönebilden och sänka skatterna på
            arbete och sparande.
          </note>
          <note>
            Därigenom skapar vi förutsättningar för en sysselsättning som
            ska ge en sådan bättre välfärd för alla medborgare. De alternativen
            finns i vår reservation nr 10 i finansutskottets betänkande.
          </note>
          <note>
            För rättsväsendets område innebär det att vi satsar 700 miljoner
            kronor mer än regeringen för år 2003. För att jag inte ska glömma
            det, herr talman, vill jag inledningsvis yrka bifall till reservation
            6, reservation 38
          </note>
          <note>
            och reservation 46. För övrigt står vi bakom alla våra reservationer
            och särskilda yttranden.
          </note>
          <note>
            Vi kristdemokrater har en vision om ett tryggare samhälle för
            alla medborgare, ett samhälle där brottsligheten inte längre är
            ett allvarligt hot mot medborgarnas liv, säkerhet och trygghet.
            Den otrygghet som finns i det svenska samhället innebär också
            en minskad livskvalitet. Jag påstår, även om det kan låta gnälligt,
            att medborgarnas trygghet är på väg att försämras, kanske försvinna.
            Målsättningen för en kriminalpolitik värd namnet är givetvis att
            brottsligheten framgångsrikt ska begränsas.
          </note>
          <note>
            Har den socialdemokratiska kriminalpolitiken varit framgångsrik?
          </note>
          <note>
            Tyvärr måste jag konstatera att det har varit ett rätt imponerande
            misslyckande. De gångna åtta åren med en socialdemokratisk regering
            har i brottsbekämpande mening varit åtta förlorade år. Den socialdemokratiska
            passiviteten och bristande framförhållning har lett till en veritabel
            poliskris i Stockholm, i Norrland - där justitieministern var
            och hade synpunkter på för inte så länge sedan - och i resten
            av landet.
          </note>
          <note>
            Meningen är ju att Sverige ska vara ett tryggt land, inte ett
            laglöst land. Men den poliskris som vi nu har i Sverige är ett
            allvarligt hot mot rättssäkerheten och mot rättssamhället.
          </note>
          <note>
            Det är trist att komma med siffror, men det är nödvändigt för
            att kunna visa hur situationen rent faktiskt ser ut.
          </note>
          <note>
            År 2001, alltså förra året, anmäldes till polisen ca 1,2 miljoner
            brott.
          </note>
          <note>
            Det innebär, om vi försöker tänka oss in i detta, att varje timme
            dygnet runt blir någon bestulen. Varje timme dygnet runt blir
            någon slagen, sparkad eller utsatt för våld av annan typ. Våldet
            har kommit in i varje familj. Om vi själva inte har blivit utsatta
            för våld, har någon i vår omgivning varit utsatt för våld. Min
            yngste son Carl blev för något år sedan helt oprovocerat nedslagen
            i närheten av vår bostad.
          </note>
          <note>
            Brottsligheten ligger på en oacceptabelt hög nivå. Jag vet att
            man från regeringens sida kommer att säga att det har planat ut,
            men det är bara fråga om vilka punkter som vi jämför med.
          </note>
          <note>
            Det första kvartalet 2002 ökade de polisanmälda brotten med 4
            %
          </note>
          <note>
            jämfört med motsvarande tid året innan. Den största ökningen
            var våldsbrotten. Kvinnomisshandel ökade med 10 % under det kvartalet
            jämfört med året innan.
          </note>
          <note>
            Samtidigt - det är pinsamt att behöva konstatera detta - är uppklarningsprocenten
            på en mycket låg nivå. För 2001 ligger den på ca 26 %.
          </note>
          <note>
            Då ska man veta - det vet justitieministern också - att bland
            dessa uppklarade brott ligger alla som är avskrivna. Det som min
            son utsattes för, det våldet, den misshandeln, är efter några
            månader avskrivet och har därmed hamnat bland de uppklarade brotten,
            alltså bland de 26 procenten. Det innebär att tre av fyra brott
            inte klaras upp.
          </note>
          <note>
            Man kan sedan gå in och titta på olika delar av vissa specifika
            brott, och då ser man att bostadsinbrotten klaras upp till 8 %
            och cykelstölderna till bara ett par procent.
          </note>
          <note>
            I Socialdemokraternas Sverige, herr talman, lönar sig brott.
            Och det gäller inte bara i Norrland! Jag såg att justitieministern
            var där och hotade med att avgå om han inte skulle få ordning
            på brottsligheten där. Jag tror inte att brottsligheten låter
            sig skrämmas av det avgångsmeddelande som justitieministern hotade
            med, utan det behövs andra kreativa förslag för att stoppa brottsligheten
            i Norrland och få poliser att ta hand om utredningar.
          </note>
          <note>
            Våldet mot lärarna har också ökat. Fyra av fem lärare känner
            sig otrygga i skolan, och 6 % av lärarna har varit utsatta för
            någon form av våld under sin yrkesutövning.
          </note>
          <note>
            Socialdemokratisk politik har varit tandlös, utan handlingskraft
            och utan visioner.
          </note>
          <note>
            Kristdemokraterna har, herr talman, i sitt budgetalternativ satsat
          </note>
          <note>
            700 miljoner mer än regeringen fördelat på olika poster. Det
            är
          </note>
          <note>
            350 miljoner mer för polismyndigheten, 87 miljoner mer för kriminalvård,
            och så vidare.
          </note>
          <note>
            För att bryta brottskurvan, vilket är oerhört viktigt, är det
            brottsförebyggande arbetet det viktigaste: att förhindra att nya
            generationer kommer in i kriminalitet.
          </note>
          <note>
            Där är familjens roll som brottsförebyggande enhet central. Oavsett
            hur familjen ser ut är den som etisk signalgivare och uppbyggare
            av den inre kontrollen hos barnet av avgörande betydelse i det
            preventiva arbetet.
          </note>
          <note>
            Medel till stöd bör ges till föräldrautbildning för att medvetandegöra
            föräldrarna och andra som har tillsyn över barn om värdeöverföringens
            betydelse.
          </note>
          <note>
            Det pekar vi på i reservation 38, som jag yrkar bifall till.
          </note>
          <note>
            Detta är på sitt sätt ganska klart för dem som är intresserade
            av att sätta sig in i det. Brottsförebyggande rådet har i sin
            tidning Apropå, nr 4/2002, under sitt tema Ung brottslighet som
            överskrift "Förändringen måste börja i familjen". Det är för oss
            kristdemokrater fullständigt självklart.
          </note>
          <note>
            Hur regeringen ska klara av det, när man bygger upp sin politik
            med stödpartiet Vänstern, som ju har som slogan Död åt familjen,
            är nästan obegripligt.
          </note>
          <note>
            Det är också, herr talman, viktigt att säkerställa tryggheten
            i samhället genom att det finns tillräckligt med poliser ute för
            att förhindra att folk begår brott. Poliser ute på staden har
            en brottsförebyggande effekt, och naturligtvis också för att utreda
            brott.
          </note>
          <note>
            Här har regeringen föreslagit en massa nya poliser. Men i ett
            TT-
          </note>
          <note>
            meddelande häromdagen varnade Rikspolisstyrelsen "för att löftena
            om fler poliser inte kommer att kunna uppfyllas om inte regeringen
            öppnar plånboken rejält". Upp med plånboken och öppna den! Det
            spelar ingen roll hur många poliser som utbildas om inte någon
            har råd att anställa dem.
          </note>
          <note>
            Justitieombudsmannen har i en skrivelse till regeringen i maj
            2002
          </note>
          <note>
            konstaterat: "En väl fungerande utredningsverksamhet har en betydande
            brottsförebyggande effekt som bidrar till tryggheten i samhället."
          </note>
          <note>
            Det förutsätter naturligtvis att det finns en kompetens hos dem
            som utreder brott. När Justitieombudsmannen gjorde sina undersökningar
            konstaterade man allvarliga brister när det gällde utredning av
            vardagsbrottsligheten hos samtliga av de polismyndigheter som
            Justitieombudsmannen inspekterade. Vid analys av vad detta berodde
            på konstaterade
          </note>
          <note>
            JO att det bland annat berodde på att personalstyrkan var underdimensionerad
            och att det saknades effektiv och kompetent arbetsledning.
          </note>
          <note>
            Vi föreslår i vår reservation nr 6 att vidareutbildning och fortbildning
            inom polisen ska förbättras.
          </note>
          <note>
            Man måste också försöka bryta trenden för dem som av olika skäl
            har hamnat i brottslighet och se till att stoppa återfallen. Där
            har Kristdemokraterna en bra politik, med motivationsfängelse
            i en trestegsmodell med drogtester, analys och kunskapstester
            samt utslussningsboende. Här finns det väldigt mycket att göra,
            och Kristdemokraterna har en bra politik här.
          </note>
          <note>
            Det är också av stor vikt att ta hand om brottsoffren. Där är
            regeringens åtgärder inte tillräckliga. Vi har begärt en resursförstärkning
            till brottsofferjourerna och till stödcentrum för unga brottsoffer,
            som bland annat bedrivs i Stockholmsområdet. De är mycket bra
            och angelägna.
          </note>
          <note>
            Det är viktigt att unga personer som har blivit utsatta för brott
            också tas på allvar och får hjälp av de rättsvårdande myndigheterna
            med att bearbeta vad som har hänt så att de orkar medverka i polisutredningar
            och rättegångar. Det tar vi upp i reservation nr 46.
          </note>
          <note>
            Det här är självklart. Det behövs så lite av vanligt sunt förnuft.
            Det skadar inte, herr talman, med vanligt sunt förnuft, även om
            detta inte är särskilt vanligt.
          </note>
          <note>
            För att återupprätta rättsväsendet och förstärka rättssamhället
            med en stark inriktning på de brottsförebyggande åtgärderna, men
            också på en fungerande och kompetent poliskår och stöd för brottsoffren,
            kommer
          </note>
          <note>
            Kristdemokraterna under denna mandatperiod att utöva en mycket
            hård men förhoppningsvis konstruktiv oppositionspolitik i riksdagen.
          </note>
          <note>
            Jag tar tillfället i akt - det kanske inte blir något ytterligare
            sådant -
          </note>
          <note>
            att önska mina meningsfränder och även meningsmotståndare en
            god jul och ett gott nytt år, med nya krafter för att lyssna ännu
            mer på kristdemokratisk politik.
          </note>
          <note type="speaker">
            Anf. 125 ALICE ÅSTRÖM (v):
          </note>
          <note>
            Herr talman! Jag vill faktiskt inleda med att tacka kanslipersonalen
            på justitieutskottet. Jag har stått här år efter år i den här
            budgetdebatten, och när man läser igenom hela budgetbetänkandet
            vet man vilket oerhört slit det har varit med att gå igenom motioner
            och sammanställa alla våra yrkanden som kanske, i alla fall under
            utskottsmötena, inte alltid är så lätta att reda ut. Jag vill
            tacka för ett väldigt bra betänkande som är lätt att läsa och
            lätt att följa.
          </note>
          <note>
            Herr talman! Jag vill börja med en helhetsbild av rättsväsendet.
          </note>
          <note>
            Rättsväsendet är en av de viktigaste grundläggande funktionerna
            i ett demokratiskt samhälle. Ett fungerande rättsväsende som finns
            tillgängligt för människor är oerhört viktigt. Ett rättsväsende
            som är rättssäkert och som också skyddar människor från övergrepp
            är oerhört viktigt.
          </note>
          <note>
            Jag kan instämma i vad flera av talarna har sagt om vikten av
            rättsväsendet, att det ständigt behövs förbättringar, att man
            ständigt ska ompröva varje satsad krona och att man måste lyfta
            fram det här viktiga området. Men, herr talman, jag kan inte dela
            synen på att det är enbart med satsningar på rättsväsendet som
            vi kan lösa problematiken med kriminalitet och brott i samhället.
          </note>
          <note>
            Jag ska ta ett exempel, herr talman, från ett TT-meddelande som
            kom den 11 december. Det gällde en undersökning som IOGT-NTO hade
            gjort. Man hade intervjuat polischefer i landets samtliga 23 polislän
            om sambandet mellan alkohol, våld och polisresurser. Två av tre
            poliser ansåg att våldet skulle minska om kommunernas socialnämnder
            fick möjlighet att stoppa serveringstillstånd av sociala skäl,
            och de var övertygade om att våldet ökar om fler restauranger
            skulle tillåtas att servera alkohol. Drygt 60 % av polischeferna
            trodde att våldet skulle minska om man förbjöd alkoholdrickande
            på allmän plats.
          </note>
          <note>
            Herr talman! Det här är ett exempel på en politik på ett område
            som inte rör rättsväsendet men som får en oerhört stor betydelse
            för hur kriminaliteten och våldet i samhället utvecklas. Därför
            kan man, när man diskuterar rättsväsendet, inte enbart diskutera
            flera poliser och mer satsningar på rättsväsendet. Det är viktigt
            att man också har med sig det här medborgarperspektivet. Och i
            det avseendet har vi i Vänsterpartiet och majoriteten i utskottet
            gjort en avvägning när det gäller vilka satsningar som det finns
            utrymme att göra. Satsningar på kommunerna och satsningar på landstinget
            är precis lika viktiga och är satsningar på att minska brottsligheten.
          </note>
          <note>
            Det handlar om att se till att kommunerna har tillräckligt med
            resurser för att kunna möta barn och ungdomars problem i skolan
            och om att man ska kunna möta barn redan på förskolan då man ser
            att det finns problem.
          </note>
          <note>
            Det är en oerhört viktig satsning som får betydelse för hur rättsväsendet
            senare ska fungera.
          </note>
          <note>
            Men, herr talman, det är också viktigt att man gör satsningar
            på rättsväsendet. Och när det gäller polisväsendet ser vi i dag
            att det är en polisbrist, och tack vare att vi har sett att det
            är en polisbrist har det öppnats två nya polishögskolor. Det utbildas
            i dag fler poliser än någonsin. Man kan givetvis diskutera om
            det här är tillräckligt och om vi omedelbart behöver fatta beslut
            om ytterligare en polishögskola. Vi ser det från
          </note>
          <note>
            Vänsterpartiets sida som att det är mycket möjligt att det kommer
            att behövas ytterligare en polishögskola, men vi ser det också
            som oerhört viktigt att man följer upp den här utbildningen som
            man har lagt ut på
          </note>
          <note>
            Umeå och Växjö. Det är viktigt att man följer upp kvaliteten
            och ser till att man faktiskt lyckas få en tillräckligt bra polisutbildning,
            vilket jag verkligen hoppas att det kommer att vara, innan man
            tar steget att utveckla ytterligare en polishögskola.
          </note>
          <note>
            Vi i Vänsterpartiet ser det också som viktigt att man inom polisen
            börjar ha en större samordning. När man tittar på de olika länspolismyndigheterna
            ser man att det finns en mängd områden där man faktiskt i dag
            skulle kunna bedriva en mer effektiv verksamhet om man samordnade
            sig mellan olika länspolisområden. Det kan handla om IT-sidan.
            Det kan handla om inköpssidan. Det kan handla om olika servicefunktioner.
          </note>
          <note>
            Vi tycker att det är oerhört viktigt att man inte bara diskuterar
            mer resurser till polisen. Det är precis lika viktigt att diskutera
            hur vi använder de 13 ½ miljarder som satsas på polisen varje
            år. Hur använder vi dem på bästa möjliga sätt och på effektivast
            sätt?
          </note>
          <note>
            Herr talman! I debatten låter det ibland som att man med de här
            13 ½
          </note>
          <note>
            miljarderna inte kan bedriva någon verksamhet alls. Utredningarna
            är helt kassa. Polisen kommer inte om man ringer. Polisen klarar
            inte upp några brott, inte ens med kända gärningsmän. Men om polisen
            får 300
          </note>
          <note>
            eller 500 miljoner mer kommer man att lösa alla problem. Det
            är givetvis inte sanningen. Det är oerhört viktigt att vi i den
            här kammaren också diskuterar hur de resurser som satsas används.
          </note>
          <note>
            Vi tror från Vänsterpartiets sida att den satsning som hittills
            har skett och den satsning som kommer att ske framöver på polisen
            kommer att kunna möta de problem som vi ser ute. Men det finns
            en mängd andra problem som vi också måste lyfta fram när det gäller
            polisen. Hur ska vi få ut mer poliser i glesbygden? Där är det
            inte bara en fråga om resurser.
          </note>
          <note>
            Där är det inte bara en fråga om att utbilda fler poliser. Det
            handlar också om att poliserna i dag inte vill söka sig ut till
            de mindre orterna ute i glesbygdsområdena. Hur ska vi bemöta den
            problematiken? Jag tror att vi alla partier skulle kunna göra
            gemensamma insatser för att diskutera den stora problematik som
            vi kommer att möta mer och mer framöver.
          </note>
          <note>
            Sedan, herr talman, vill jag gå över till kriminalvården, som
            också är ett stort område. I dag ser vi en mycket kraftig överbeläggning
            inom kriminalvården. Vi har fått fler och fler långtidsdömda,
            och vi har fått fler och fler som blir dömda till fängelsestraff.
          </note>
          <note>
            Det är viktigt att möta den anhopningen med att bygga ut inom
            kriminalvården, med att skapa fler anstaltsplatser och med att
            skapa fler häktesplatser. Men från Vänsterpartiets sida tycker
            vi inte att det här är den enda frågan som man måste lyfta fram.
            Det är lika viktigt att diskutera om vi verkligen vill ha en utveckling
            med fler och fler långtidsdömda, fler och fler livstidsdöma och
            fler unga människor som döms till fängelsestraff
          </note>
          <note>
            Vi från Vänsterpartiets sida är övertygade om att man skulle
            kunna utnyttja andra påföljder än bara fängelsestraffet för att
            möta den här problematiken. Vi från Vänsterpartiets sida skulle
            gärna se att man inför den elektroniska fotbojan på försök upp
            till sex månader, som var det som utredningen kom fram till när
            man först tittade på elektronisk fotboja och när man införde den.
            Vi tror att det också är ett sätt att möta det här.
          </note>
          <note>
            När det gäller kriminalvården handlar det också om att kunna
            fylla kriminalvården med ett vettigt innehåll. Jag måste faktiskt
            säga att Kristdemokraterna i sina motioner har lyft fram en hel
            del intressanta förslag när det gäller kriminalvården och hur
            man skulle kunna utveckla den. En mycket intressant idé handlar
            om ett utslussningsboende, som kan vara den sista fasen. Vi vet
            ju att det är väldigt svårt just när det gäller utslussningen
            och när det gäller att människor ska komma tillbaka ut i samhället.
            Vi från Vänsterpartiet ser det som oerhört intressant att Kristdemokraterna
            nu också diskuterar hur man ska kunna förbättra det här och har
            utvecklat det väldigt tydligt. Det är väldigt positivt.
          </note>
          <note>
            Herr talman! Jag måste säga att jag blir lite förvånad när jag
            sitter här i kammaren och lyssnar på debatten och på Beatrice
            Ask från Moderaterna. Hon lyfter fram att kriminalvården i dag
            är en katastrof: Häktesplatserna är överfulla. Polisen får köra
            runt i Stockholm, eftersom det över huvud taget inte finns någon
            plats att placera dem man har gripit. Det finns inte någon vård
            och behandling inom kriminalvården.
          </note>
          <note>
            Då måste jag fråga Moderaterna hur de har tänkt sig att möta
            problemen. Moderaterna har anslagit ytterligare 115 miljoner till
            kriminalvården. I detta ligger att man vill att kriminalvården
            ska överta lagen om sluten ungdomsvård från Statens institutionsstyrelse.
            Det ska läggas på kriminalvården och inrymmas i pengarna. Då räcker
            de inte långt. I denna kammare brukar vi också finansiera de förslag
            vi lägger. Moderaterna föreslår att vi ska införa livstidsstraff
            för grova narkotikabrott och maximistraff tredje gången någon
            fälls. Var finns denna ökade kapacitet inom kriminalvården i dag?
            Herr talman! Det är snarare så att vi med en moderat politik inom
            kriminalvården skulle få en katastrofal situation.
          </note>
          <note>
            Jag vill också lyfta upp något annat som varit uppe här. Man
            säger att även utskottsmajoriteten är klart medveten om att pengarna
            till rättsväsendet inte är tillräckliga. Man har läst upp en mening
            från utskottet:
          </note>
          <note>
            "Trots den fortsatta satsning på rättsväsendet som riksdagen
            just beslutat om måste utskottet konstatera att det finns risk
            att föreslagna anslag i vissa fall framstår som väl låga vid en
            jämförelse med årets utgiftsprognos." Där har tidigare debattörer
            slutat. Det hade varit mera ärligt om man hade fortsatt att läsa:
            "Detta gäller de regelstyrda anslagen till Rättshjälpskostnader
            m.m., Ersättning för skador på grund av brott och Kostnader för
            vissa skaderegleringar m.m. där utrymmet för effektiviseringar
            eller andra besparingsåtgärder saknas." Det är just dessa områden
            som mycket klart har pekats ut. Det hade kanske varit ärligare
            att läsa klart hela stycket innan man så tydligt visar på att
            utskottets majoritet inte heller är nöjd med de anslag som finns.
          </note>
          <note>
            Herr talman! Jag vill yrka bifall till reservation 44. På ett
            enda område skiljer sig Vänsterpartiet från majoriteten. Det handlar
            om utvärderingen av den nya rättshjälpslagen. När den nya rättshjälpslagen
            infördes
          </note>
          <note>
            1997 röstade Vänsterpartiet emot denna förändring. Vi var oroade
            för att försäkringsbolagen inte skulle kunna möta de rättshjälpsbehov
            som finns ute i samhället och att människor som råkar illa ut
            inte har försäkringsskydd i tillräckligt stor utsträckning. Domstolsverket
            har gjort en uppföljning av reformen, men enligt Vänsterpartiets
            mening har Domstolsverket snarare tittat på om man uppfyllde de
            besparingsmål som staten hade ställt på själva reformarbetet och
            väldigt lite tagit med andra aspekter i samhället. I rättsskyddsförsäkringarna
            finns det ofta ett tak för hur mycket som kan betalas ut i biträdesersättning.
            Det finns en oro hos oss i Vänsterpartiet att vissa svagare grupper
            avstår från sin rätt i en komplicerad tvist för att rättshjälpstaket
            bromsar upp. Vänsterpartiet anser att en så stor och genomgripande
            reform som rättshjälpsreformen bör följas upp av en parlamentarisk
            utvärdering.
          </note>
          <note>
            Jag skulle kort vilja ta upp familjens brottsförebyggande roll.
            Vi har debatterat det många gånger i kammaren när justitieutskottet
            haft sina debatter. Jag är helt överens om att familjen har en
            viktig brottsförebyggande roll. Familjen är viktig som normöverförare.
            När vi tittar på våra anstalter och på dem som blir kriminella
            ser vi tydligt att det är just de som inte har de rätta familjerna.
            Familjen kan ju också vara brottsskapande. Det är viktigt att
            se båda sakerna.
          </note>
          <note>
            Herr talman! Jag vill önska kansliet, kammarkansliet och övriga
            deltagare en riktigt god jul med en lång vila och lite familjetid
            efter en lång valrörelse.
          </note>
          <note type="speaker">
            Anf. 126 BEATRICE ASK (m) replik:
          </note>
          <note>
            Herr talman! Det var när Alice Åström pratade om den ideologiska
            delen av vänsterpolitiken som jag begärde ordet. Jag har en fråga
            som rör den ideologiska delen av vänsterpolitiken kontra verkligheten.
            Om jag har förstått det hela rätt innebär helhetssynen att man
            ska satsa mer på sociala insatser än på polis och annat eftersom
            det är helheten som ger resultatet. Jag kan hålla med resonemanget
            till en viss nivå.
          </note>
          <note>
            Under nio år har ni varit stödparti till den socialdemokratiska
            regeringen och fått praktisera denna intressanta politiska idé.
            Vilka positiva resultat anser Vänsterpartiet att politiken har
            gett när det gäller våldsutvecklingen? På vilka punkter kan man
            se att den sociala satsningen kontra bantningen av rättsvårdande
            myndigheter har varit framgångsrik? Det vore intressant att få
            veta.
          </note>
          <note>
            Även om det var jag som ställde frågan i repliken kan jag passa
            på att säga att kriminalvården är bedrövlig. Jag sade det redan
            inledningsvis.
          </note>
          <note>
            Regeringen köpte de krav vi hade i våras om ökade insatser till
            kriminalvården. Det kommer att krävas mer. Men vi ansåg inte att
            man skulle lägga på mer i detta skede. Det tar en viss tid att
            använda pengar på ett klokt sätt. Men det är självklart att en
            upprustning av svensk kriminalvård kräver insatser under en längre
            tid och inte ett enstaka anslagsökande som vi ser just nu.
          </note>
          <note>
            Det krävs mer. Jag har inga problem med den delen. Det är självklart
            att vår politik kräver fler platser så länge man inte har fått
            en minskning av antalet brott och de förebyggande insatserna fungerar
            bättre än vad de faktiskt gör i dag. Den viktiga frågan är: Vilka
            positiva resultat har nio år med Vänsterpartiet och Socialdemokraterna
            gett när det gäller brottsutvecklingen?
          </note>
          <note type="speaker">
            Anf. 127 ALICE ÅSTRÖM (v) replik:
          </note>
          <note>
            Herr talman! Om man hade kunnat titta på statistik och se att
            satsningarna inom kommunerna på fritidsverksamheten, barnen i
            förskolan och skolan gett positiva resultat hade det varit enkelt.
            Det är ett problem med brottsstatistik i förhållande till hur
            man satsar. En långsiktig satsning ger resultat först efter flera
            år. Jag är helt övertygad om att en hel del av den ökning som
            skett av brottsligheten och våld bland unga beror på att man under
            väldigt långt tid, i början av 90-talet gjorde väldigt kraftiga
            nedskärningar när det gäller skolan, insatser för unga och fritidsverksamhet.
            Jag tror att vi ser resultatet av det i dag.
          </note>
          <note>
            Man måste också titta på det i ett större perspektiv. Man kan
            använda sig av USA som exempel. De har oerhört många poliser,
            oerhört långa straff och oerhört många människor inlåsta. Jag
            är helt övertygad om att otryggheten och våldsutvecklingen i USA
            är mycket värre än i Sverige.
          </note>
          <note>
            Efter åren med de kraftiga neddragningarna inom kommunerna tror
            jag att det kommer att dröja innan man ser positiva resultat.
            Jag är helt övertygad om att det enda sättet att långsiktigt möta
            en ökad kriminalitet är att möta de ökade behov som finns.
          </note>
          <note>
            Moderaterna finansierar inte sina egna förslag när det gäller
            kriminalvården. Jag förmodar att ni vill att er lagstiftning ska
            gälla om ni får majoritet.
          </note>
          <note type="speaker">
            Anf. 128 BEATRICE ASK (m) replik:
          </note>
          <note>
            Herr talman! Alice Åström vet att det tar en viss tid innan man
            har genomfört lagförslag och innan de får effekt. Man behöver
            därför inte budgetera omedelbart för ett lagförslag som kommer
            något år senare. En sådan budgetering behöver man faktiskt inte
            göra. Det är inte så det fungerar i verkligheten.
          </note>
          <note>
            Vore det så enkelt, säger Alice Åström, att man kunde se om politiken
            ger resultat eller inte vore det trevligt. Jag förstår problematiken.
          </note>
          <note>
            Men efter nio år med en vänsterpartistisk och socialdemokratisk
            helhetssyn borde man väl på någon punkt som Alice Åström kan peka
            på kunna säga: Här ser vi verkligen en fin effekt. Jag kan konstatera
            att det är väldigt ont om dessa fina effekter. Vi har allvarliga
            problem.
          </note>
          <note>
            Min slutsats av det är att balansen i er politik är fel. Det
            krävs starkare muskler hos de rättsvårdande myndigheterna för
            att kunna hantera problemen. Det står inte i motsatsställning
            till att satsa på familjen och att se till att vi har en bra skola
            och annat. Men, som sagt, jag tycker att man kan konstatera, när
            det har gått snart ett decennium med denna politik, att den fungerar
            synnerligen dåligt.
          </note>
          <note type="speaker">
            Anf. 129 ALICE ÅSTRÖM (v) replik:
          </note>
          <note>
            Herr talman! Beatrice Ask talar om starkare muskler inom rättsväsendet
            och att det nu har gått nio år. Jag tycker faktiskt att man ser
            en positiv effekt ute i våra kommuner. Jag tycker att man ser
            en positiv effekt när vi har fått fler stödlärare och fler lärare
            över huvud taget i skolan, när vi har fått en bättre skolhälsovård
            med fler skolpsykologer och fler skolsköterskor. Jag är helt övertygad
            om att det ger ett bättre resultat.
          </note>
          <note>
            Men det är alltid intressant att jämföra när man själv inte har
            varit med och bestämt. Jag är helt övertygad om att i ett moderat
            samhälle med ökad alkoholkonsumtion, med ökade öppettider, med
            fler tillstånd för servering av alkohol, som poliserna talade
            om här tidigare, med det som Moderaterna talar om i sina motioner,
            nämligen att polisen ska kunna åka ut och hämta tonårsbarn som
            inte kommer hem ute på stan och så vidare, och med de neddragningar
            av resurser till kommunerna som Moderaterna föreslår i sina budgetförslag
            är jag helt övertygad om att vi inte hade sett en positiv effekt
            med starkare muskler utan tvärtom. Jag är helt övertygad om att
            utvecklingen hade gått åt fel håll.
          </note>
          <note>
            Herr talman! Jag har uppenbarligen yrkat bifall till reservation
            44.
          </note>
          <note>
            Det var fel. Jag yrkar bifall till reservation 47. Det märks
            kanske att det börjar bli dags för lite ledighet när man inte
            håller reda på vilka reservationer man har.
          </note>
          <note type="speaker">
            Anf. 130 JOHAN PEHRSON (fp) replik:
          </note>
          <note>
            Herr talman! Alice Åström behöver vara kvar i talarstolen bara
            en kort stund till, så det blir snart lite vila.
          </note>
          <note>
            Jag blev intresserad av den analys som Alice Åström gjorde av
            att det är viktigt att man ständigt följer hur resurserna används
            och hur man prioriterar inom de stora rättsvårdande myndigheterna.
            Jag kan ta Domstolsverket och polisen som exempel. Dessa myndigheter
            svarar mot regeringen punkt slut. Och det sker en hel del utveckling
            inom Domstolsverket, till exempel sammanslagning av små och medelstora
            tingsrätter. Detta har föregåtts av en väldigt stor avlövning
            av vissa verksamheter som jag kan hålla med om inte är centrala
            för domstolarnas kärnverksamhet, till exempel bouppteckningar.
          </note>
          <note>
            Men också inom polisen sker det väldigt mycket omstruktureringar,
            planeringar och nytänkande. Men detta sker bara hos Rikspolisstyrelsen
            och i kontakterna med regeringen. Utskottsmajoriteten säger att
            det sker regelbundna kontakter mellan Justitiedepartementet och
            Rikspolisstyrelsen. Men vi vet att hela projektet med en nationell
            polis i sin värsta form är en gigantisk maktkoncentration där
            vi lokalt tappar allt inflytande över hur polisen ska jobba i
            Karlskoga, i Lekeberg, i Örebro eller var det nu är. Detta ser
            jag som en allvarlig utveckling. Jag känner att det är Alice
          </note>
          <note>
            Åström som har stora möjligheter att påverka detta i sina samtal
            med till exempel regeringen. Thomas Bodström ska ju inte känna
            sig hotad av polisutvecklingen i Norrland, utan han ska känna
            sig hotad av att Alice
          </note>
          <note>
            Åström inte fortsätter att ge honom mandat att vara justitieminister.
            Det är ju så det ligger till.
          </note>
          <note>
            Om Alice Åström utvecklar sina tankar lite grann i fråga om detta
            vore jag mycket tacksam.
          </note>
          <note type="speaker">
            Anf. 131 ALICE ÅSTRÖM (v) replik:
          </note>
          <note>
            Herr talman! När det gäller domstolarna tycker jag att det är
            oerhört viktigt att följa utvärderingen av de förändringar som
            har gjorts. Jag delar
          </note>
          <note>
            Johan Pehrsons ståndpunkt som han framförde i sitt anförande,
            att det också är viktigt att det inte blir för stora tingsrätter.
          </note>
          <note>
            Men vi från Vänsterpartiet har sett att det har varit oerhört
            viktigt att man har moderniserat inom domstolsväsendet. Det har
            varit nödvändigt att göra dessa förändringar både från rekryteringssynpunkt
            och från de krav som faktiskt alla politiska partier har ställt
            när det gäller ökad kompetens i fråga om barnmisshandel, kvinnomisshandel
            och en mängd olika områden. För att kunna erbjuda en organisation
            där man har en möjlighet att möta dessa krav tror jag att dessa
            förändringar har varit nödvändiga.
          </note>
          <note>
            Men jag delar också åsikten att det inte får bli för stora domstolar
            som blir ohanterliga ur arbetsmiljösynpunkt. Där är det en balansgång.
          </note>
          <note>
            Det ska bli intressant att följa denna utvärdering, och det ska
            bli intressant att ha den politiska debatten efter utvärderingen
            för att försöka hitta en gemensam grundsyn. Jag tycker att det
            är viktigt om man kan få det mellan partierna när det gäller hur
            vi i så fall ska fortsätta förändringen inom domstolsväsendet.
          </note>
          <note>
            Jag får återkomma till frågan om en nationell polis i nästa replikskifte.
            Jag ser att det finns oerhörda samordningsvinster att göra när
            det gäller vissa positioner. Men jag ser det också som viktigt
            att man behåller den lokala förankringen och den politiska lokala
            insynen. Där är det en oerhört svår balansgång. Effektiviteten
            får inte gå ut över insynen och den lokala förankringen. Ett polisväsende
            måste alltid ha en förankring i hela landet, och det kan inte
            finnas bara på en central nivå.
          </note>
          <note type="speaker">
            Anf. 132 JOHAN PEHRSON (fp) replik:
          </note>
          <note>
            Herr talman! Det gläder mig att Alice Åström numera utgör en
            garant för att vi ska fortsätta att ha en kraftfull demokratisk
            insyn i polisens arbete oavsett vad som händer med detta centralistprojekt.
          </note>
          <note>
            Alice Åström tog också upp frågan om påföljder. Jag tillhör också
            dem som tycker att det är väldigt bra att vi har effektiva påföljder.
            Det finns i vissa fall ett självändamål med tydliga och kraftfulla
            straff, det vill säga fängelse i detta fall i vårt land. Men det
            är bra om man ser till att man har en utslussning, och då kan
            man ha elektronisk övervakning. Men det har tillkommit en flora
            av olika påföljder som är ganska svåra att överblicka och svåra
            för domstolarna att tillämpa. Ett exempel är att en person som
            tidigare dömdes för grov rattfylla fick någon form av vård. I
          </note>
          <note>
            dag kan vi se att detta inte förekommer alls. Trots nio år med
            Vänsterpartiets stöd till denna regering har man nedrustat vårdresurserna
            inom missbruksvården, alltså att få människor att komma ur detta.
            Var och en inser ju att en människa som kör bil så full har ganska
            många problem också med alkoholen och måste få vård. Någon företrädare
            för kriminalvården sade att man knappast slutar dricka för att
            man krattar löv i en park. Det är knappast effektivt.
          </note>
          <note>
            Hur tänker Alice Åström driva på på detta område?
          </note>
          <note type="speaker">
            Anf. 133 ALICE ÅSTRÖM (v) replik:
          </note>
          <note>
            Herr talman! Missbruksvården inom kriminalvården har minskat
            mycket under de senaste åren. Det har varit en negativ utveckling
            om man ser till behovet av vård. Det har inte minskat, utan det
            har snarare ökat. Fler människor som döms till fängelse i dag
            har ett mycket större vårdbehov.
          </note>
          <note>
            Inom kriminalvården har utvecklingen varit sådan att man har
            skurit ned på väldigt många dåliga och hemsnickrade vård- och
            behandlingsprogram där man inte har haft en professionell attityd
            och där vården inte har varit forskningsbaserad, och man har inte
            kunnat utvärdera vården över huvud taget. Det har varit positivt
            att man faktiskt har rensat upp i detta.
          </note>
          <note>
            Nu kan jag se att kriminalvården har behov av ökade resurser
            framöver för att kunna använda sig av de nya och bättre programmen
            som har tagits fram så att man kan genomföra detta överallt.
          </note>
          <note>
            I detta sammanhang delar jag Folkpartiets syn på att när någon
            döms till fängelse är det oerhört viktigt att påföljden ger något
            innehåll också.
          </note>
          <note>
            När det gäller antalet alternativa påföljder och svårigheterna
            för domstolarna att i dag kunna följa detta kan jag hålla med
            om att det har blivit ett problem. Det är även svårare för oss
            som politiker att kunna följa utvecklingen och se hur de olika
            påföljderna används när de blir väldigt många. Det är en diskussion
            som jag tror kommer att behöva föras i framtiden när man utvecklar
            alternativa påföljder.
          </note>
          <note>
            Det handlar då om hur man ska kunna göra en ordentlig uppföljning
            och om hur man ska kunna se till att du får lika bedömning i de
            olika domstolarna. Vi har ju också där sett att det har skiftat
            vad gäller de nya påföljderna. Detta är nog ett ansvar som vi
            allihop - inte bara majoriteten
          </note>
          <note>
            - får dela. Jag tror nämligen att så här kommer utvecklingen
            att se ut framöver.
          </note>
          <note type="speaker">
            Anf. 134 PETER ALTHIN (kd) replik:
          </note>
          <note>
            Herr talman! Först konstaterar jag med stor tillfredsställelse
            att i varje fall Alice Åström ansluter sig till kristdemokratisk
            politik när det gäller familjens brottsförebyggande roll. Försök
            att få med andra vänsterpartister, partiledare och övriga, så
            kanske vi kommer framåt den vägen!
          </note>
          <note>
            Alice Åström sade i sitt anförande att det är polisbrist. Men
            jag hörde ingenting om hur Vänsterpartiet ska påverka regeringen
            eller hur man med egna förslag löser denna akuta fråga. Är tanken
            att vaktbolagen ska ta över och komplettera där poliser inte finns,
            eller har Vänsterpartiet någon ny idé om hur man ska påverka regeringen
            när det gäller att lösa denna mycket akuta fråga?
          </note>
          <note type="speaker">
            Anf. 135 ALICE ÅSTRÖM (v) replik:
          </note>
          <note>
            Herr talman! Det är att gå väldigt långt vad gäller rubriken
            "Död åt familjen". Jag skulle säkert kunna använda mer än min
            talartid här till att tala om vad som var innehållet under rubriken
            "Död åt familjen".
          </note>
          <note>
            I dag ser vi ju familjebilder som är långt ifrån den gängse familjebilden.
            Många barn växer upp under helt andra förhållanden än vad som
            gäller för den vanliga familjebilden. Traditionellt diskuterar
            vi i politiska sammanhang och när det gäller mycket av vår lagstiftning
            som om familjebegreppet var likadant i dag som för kanske 50 år
            sedan.
          </note>
          <note>
            Just när det gäller familjens brottsförebyggande insats är det
            oerhört viktigt att se det positiva här. Någonstans är det när
            det gäller den här debatten ofta de familjer som har en förmåga
            att överföra goda värderingar som faktiskt också gör det. Det
            är inte ungarna i de familjerna som kommer att vara ute och strula
            och som det kommer att hända saker, utan det gäller framför allt
            i familjer där man kan se ett oerhört missbruk och psykiska problem.
            Det är bara att titta på bakgrundsbeskrivningen för nästan alla
            som hamnar i våra domstolar och att titta på familjeförhållandena
            och på hur det har varit.
          </note>
          <note>
            Därför är det oerhört viktigt att i fråga om det brottsförebyggande
            arbetet inte satsa på familjebilden där det faktiskt fungerar,
            utan det handlar om att kunna möta de områden där bristerna finns
            och där det inte fungerar. Då är samhällets insatser - skolan,
            barnomsorgen och så vidare
          </note>
          <note>
            - oerhört viktiga för att möta dessa barns behov.
          </note>
          <note type="speaker">
            Anf. 136 JOHAN LINANDER (c):
          </note>
          <note>
            Herr talman! Jag står bakom Centerpartiets samtliga reservationer
            och även det särskilda yttrandet. Men av tidsskäl väljer jag att
            yrka bifall enbart till reservationerna nr 9 och 11.
          </note>
          <note>
            Det svenska polisväsendet lider av en allvarlig regional klyvning.
            Det är glest med poliser på den svenska landsbygden. Det finns
            närpolisdistrikt i Norrland med avstånd på över 20 mil till närmaste
            stationerade polis. Helgkvällar ska två poliser ansvara för Gällivare
            och Jokkmokks kommuner som helhet - 34 000 kvadratkilometer. Det
            är en yta större än hela Belgiens, kan jag berätta.
          </note>
          <note>
            Det ställs dessutom speciella krav på glesbygdspoliserna. Medan
            andra poliser i Sverige oftast kan tillkalla assistans måste poliser
            i glesbygden klara i princip alla situationer på egen hand. Det
            ställs därmed krav på en bredare kompetens och på en bättre teknisk
            utrustning, till exempel på mobila polisstationer som är en bra
            idé.
          </note>
          <note>
            Vidare krävs det en samverkan mellan olika delar av samhället.
            Men vi i Centerpartiet ställer inte upp på regeringens förslag
            om att ordningsvakter ska ta över delar av den polisiära verksamheten.
            Vi ska ha fler riktiga poliser - inte ett slags reservpoliser,
            något som också Polisförbundet i dagarna har uttalat sig mot.
            De kallar förslaget för en lågbudgetlösning som riskerar att urholka
            rättssäkerheten.
          </note>
          <note>
            "Om hela Sverige ska leva så borde hela Sverige få leva på samma
            villkor även när det gäller rätts- och trygghetsfrågorna. Polisförbundet
            anser därför att det är en viktig signal med fungerande poliser
            i glesbygden." Man skulle kunna tro att det är ett citat från
            något tal av Maud
          </note>
          <note>
            Olofsson men så är det faktiskt inte. Det är i stället ett citat
            av Polisförbundets ordförande Jan Karlsen.
          </note>
          <note>
            Under hela valrörelsen talade politiker från samtliga partier
            om hur viktig och högt prioriterad polisen är. Tyvärr ser vi inte
            resultatet av dessa uttalanden i den resursfördelning som polisen
            nu får nöja sig med.
          </note>
          <note>
            Det är verkligen dags att gå från ord till handling.
          </note>
          <note>
            Centerpartiets tydliga målsättning är att man ska ha tillgång
            till polis i landets samtliga kommuner under dygnets alla timmar
            och, i de större städerna, i varje stadsdel.
          </note>
          <note>
            Vi tar polisens problem, och därmed hela samhällets problem,
            på allvar. Därför har vi föreslagit ett tillskott om 800 miljoner
            kronor för år
          </note>
          <note>
            2003. Tyvärr har vi inte från något annat parti fått gehör för
            vårt krav på ett så stort anslag.
          </note>
          <note>
            För att tillräckligt många poliser ska kunna nyrekryteras, så
            att vi på sikt kan nå upp till de 20 000 poliser som det talades
            om i valrörelsen, krävs det en fjärde polishögskola. Det är glädjande
            att detta krav från
          </note>
          <note>
            Centerpartiet har fått stöd från Moderaterna och Folkpartiet.
            Även enskilda ledamöter från Socialdemokraterna och Vänsterpartiet
            har motionerat om detta.
          </note>
          <note>
            Herr talman! För bara några veckor sedan uttalade statsrådet
            Morgan
          </note>
          <note>
            Johansson att Sverige inom tio år ska vara narkotikafritt. Det
            låter bra.
          </note>
          <note>
            Tyvärr är det, menar jag, lite naivt att tro att Sverige någonsin
            kan bli narkotikafritt. Även om vi får kontroll över den narkotika
            som i dag finns kommer det tyvärr - det är jag övertygad om -
            nya narkotiska preparat att missbruka.
          </note>
          <note>
            Även om jag tror att hela landet aldrig kan bli narkotikafritt
            finns det, menar jag, platser och funktioner i samhället som måste
            vara helt narkotikafria. Skolan är given i det sammanhanget, men
            också en mängd arbetsplatser - helst alla arbetsplatser. Kanske
            gäller det framför allt i situationer där vi alla lägger ansvaret
            för våra liv i andras händer, till exempel när vi flyger eller
            åker tåg. Hälso- och sjukvården är också ett bra exempel.
          </note>
          <note>
            Där det också verkligen borde vara narkotikafritt är kriminalvårdsanstalterna
            men så är, tyvärr, verkligen inte fallet. För en tid sedan besökte
            jag en anstalt hemma i Skåne. Där medgav chefen lite sorgset att
            det finns narkotika även på hans anstalt. Men med de resurser
            som han har och med de regler som finns ser han ingen möjlighet
            att få stopp på detta.
          </note>
          <note>
            Utöver ökade resurser behövs det både morot och piska för att
            narkotikan ska kunna begränsas och på sikt, förhoppningsvis, kunna
            elimineras från fängelserna.
          </note>
          <note>
            Det krävs en bättre kontroll av besökarna, som alltför ofta lyckas
            ta med narkotika in på anstalten. Tyvärr krävs det också en bättre
            kontroll av personalen. Det behövs fler narkotikahundar och också
            urinprov. Jag kan även tänka mig att införa systemet med glasruta
            för att särskilja de intagna och besökarna.
          </note>
          <note>
            Platsbristen på anstalterna har också inneburit att det blivit
            svårare att göra kontroller och att föra kampen mot narkotikan.
            Det här är givetvis också integritetskränkande för de intagna.
          </note>
          <note>
            Centerpartiet har för år 2003 föreslagit mer resurser till kriminalvården
            än något annat parti. Vårt tillskott på 200 miljoner kronor skulle
            verkligen ha behövts för att kunna bekämpa narkotikan och utveckla
            programverksamheten. Det är självklart att programverksamheten
            inte kan fungera om den intagne samtidigt missbrukar narkotika.
          </note>
          <note>
            40 % av dem som i dag sitter i fängelse kommer enligt statistiken
            att återfalla i brottslighet inom tre år. Bland unga brottslingar
            är statistiken ännu sämre. 70 % återfaller i brott enligt en BRÅ-rapport.
            Det kan vi absolut inte acceptera som en godkänd nivå!
          </note>
          <note>
            Över huvud taget krävs det ökade resurser för att klara ungdomsbrottsligheten.
            Polis, åklagare och domstolar hinner inte med, och sexveckorsregeln
            klarar man i princip inte någonstans, utan det tar närmare tre
            månader. Eftersom brottsligheten bland unga tenderar att bli grövre
            måste utrymme skapas för att höja straffskalans miniminivå vid
            väldigt grova brott.
          </note>
          <note>
            Herr talman! Våldet mot kvinnor är ytterligare ett område som
            rättsväsendet måste prioritera högt. Det finns undersökningar
            som visar att över hälften av alla kvinnor utsatts för sexuella
            trakasserier och att nästan hälften av alla kvinnor vid något
            tillfälle utsatts för våld av en man. Det är uppgifter som jag
            som man skäms över, måste jag säga. Det är tillsammans som vi
            kan göra någonting för att förändra det. Lägger man dessutom till
            en undersökning från Folkhälsoinstitutet, som visar att en åttondel
            av alla svenska män på något sätt köpt sexuella tjänster, förstår
            man vilket arbete som ligger framför oss. Jag skulle inte vilja
            kalla svenska män för talibaner, det är inte en relevant jämförelse,
            men det är definitivt så att många män har en fullkomligt snedvriden
            kvinnosyn.
          </note>
          <note>
            Kampen mot kvinnovåld är en kamp minst lika mycket för oss män
            som för kvinnor. Det är ingen kamp kvinnor mot män eller män mot
            kvinnor, utan det är någonting som vi måste arbeta med tillsammans.
            Jag nämner ett antal förslag på förbättringar för utsatta kvinnor.
          </note>
          <note>
            Handläggningen av sekretess vid skyddad identitet måste skötas
            betydligt bättre, och ansvaret för speciellt allvarliga fall bör
            flyttas från kommunerna till förslagsvis Rikspolisstyrelsen.
          </note>
          <note>
            En kvinna som måste flytta och fly och kanske helt byta identitet
            får ofta höjda kostnader. Det ekonomiska biståndet borde sättas
            med hänsyn till skyddsbehovet.
          </note>
          <note>
            Det krävs bättre kunskap inom socialtjänsten för att utsatta
            kvinnor ska beviljas den rättshjälp som de har rätt till.
          </note>
          <note>
            Lagen om besöksförbud bör förändras så att varje överträdelse
            automatiskt betraktas som ett brott och därmed kan ligga som grund
            för häktning. Besöksförbud kan också kombineras med fotboja och
            gälla ett större geografiskt område, kanske till och med en hel
            kommun i vissa extrema fall.
          </note>
          <note>
            Våldtäktslagstiftningen måste också förändras bland annat genom
            en förändring av vanmaktsbegreppet, som vi tidigare debatterat
            i kammaren.
          </note>
          <note>
            Vi anser också att straffen för sexualbrott ska skärpas. Hela
            straffskalan måste användas.
          </note>
          <note>
            De män som döms till fängelse för sexualbrott måste samtidigt
            få bästa möjliga vård under sin anstaltstid. Den höga återfallsfrekvens
            som finns hos sexualbrottslingar är allt annat än godtagbar.
          </note>
          <note>
            Vid ett besök på en anstalt som är specialiserad på just sexualbrottslingar
            fick jag veta att samtidigt som männen genomgår programverksamhet
            för att förändra sin syn på kvinnor och sexualitet kan anstaltsledningen
            inte hindra dem från att få porrfilmer och porrtidningar in till
            anstalten av besökande. Det måste vara snett, en regeländring
            borde vara möjlig.
          </note>
          <note>
            Herr talman! Jag vill avsluta med att säga att för att uppleva
            livskvalitet måste man känna trygghet. En del av tryggheten är
            ett fungerande rättsväsende. När människor börjar tappa förtroendet
            för rättsväsendet och försöker lösa problemen själva genom medborgargarden
            och hämnduppgörelse borde man förstå att det verkligen krävs åtgärder
            för att återskapa förtroendet för rättsväsendet och därmed också
            förtroendet för vår demokrati. För oss i Centerpartiet är rättsväsendet
            ryggraden i demokratin. Det är därför vi också ville tillföra
            totalt 200 miljarder kronor mer till rättsväsendet under de kommande
            tre åren. Men det vann inte gehör.
          </note>
          <note>
            Tyvärr vill den politiska majoriteten med Socialdemokraterna,
            Vänsterpartiet och Miljöpartiet annorlunda.
          </note>
          <note type="speaker">
            Anf. 137 ALICE ÅSTRÖM (v) replik:
          </note>
          <note>
            Herr talman! Jag tänkte ta upp frågan om poliser och glesbygd.
            Där delar jag Centerpartiets syn, och har gjort det under flera
            år, att just glesbygdsproblematiken har varit oerhört viktig att
            lyfta upp. Det finns med i regeringens budgetförslag, man beskriver
            att glesbygdsproblematiken måste tas upp och att man måste hitta
            en lösning på det.
          </note>
          <note>
            Jag tror inte heller att lösningen kommer att vara att man ska
            sätta in väktare. Jag är helt övertygad om att man även inom glesbygd
            behöver vanliga poliser.
          </note>
          <note>
            Däremot blir jag lite fundersam när Centerpartiet lägger så pass
            mycket som 800 miljoner mer under kommande år på just polisväsendet.
          </note>
          <note>
            Även om man skulle försöka starta en fjärde polishögskola nu,
            innan man har kunnat utvärdera de två nystartade, finns det inte
            poliser att anställa.
          </note>
          <note>
            Min fråga till Centerpartiet och Johan Linander blir då: Är det
            inte viktigt att följa upp och utvärdera den nya polisutbildning
            som startats i
          </note>
          <note>
            Umeå och Växjö innan man rusar i väg och bara fortsätter att
            bygga på?
          </note>
          <note>
            Är det inte precis lika viktigt att vi månar om, även om det
            känns som ett akut läge, att ha en hög kvalitet på den polisutbildning
            som vi nu har?
          </note>
          <note>
            Precis lika självklart som det är för Centerpartiet att säga
            att de inte vill ha några sämre poliser eller några väktare är
            det för mig att tycka att de poliser som kommer ut ska ha fått
            en utbildning av hög kvalitet. Hur ser
          </note>
          <note>
            Centerpartiet på det?
          </note>
          <note type="speaker">
            Anf. 138 JOHAN LINANDER (c) replik:
          </note>
          <note>
            Herr talman! Det är alltid viktigt att utvärdera de åtgärder
            som har vidtagits. Men samtidigt vet vi vilka stora pensionsavgångar
            som väntar.
          </note>
          <note>
            Vi kan inte bara sitta och vänta med att det utbildas fler poliser.
            Vi ser att vi inte ens kommer att klara pensionsavgångarna ett
            antal år framåt. Det tar trots allt ett visst antal år innan de
            nyutbildade poliserna är färdiga.
          </note>
          <note>
            Alice Åström ifrågasätter att vi vill satsa 800 miljoner kronor
            mer redan under 2003. I viss män är det startkostnader för den
            fjärde polisskolan. Vi menar att vi får sätta i gång med den parallellt
            med att vi utvärderar de två tidigare i Umeå och Växjö.
          </note>
          <note>
            Dessa 800 miljoner ska också användas till att förstärka med
            kringpersonal inom polisen. Det har tyvärr blivit så att polisen
            har fått utföra en mängd administrativa uppgifter som gör att
            de inte hinner med de polisiära uppgifterna i samma utsträckning.
            Genom att vi satsar mer på kringpersonal kan polisen verkligen
            få ägna sig åt den polisiära verksamheten. Pengar behövs också
            till ett nytt kommunikationssystem, som har diskuterats vid åtskilliga
            tillfällen tidigare.
          </note>
          <note type="speaker">
            Anf. 139 ALICE ÅSTRÖM (v) replik:
          </note>
          <note>
            Herr talman! Det var intressant att få en lite bättre bild av
            hur dessa
          </note>
          <note>
            800 miljoner skulle användas. För min del var det lite förvånande
            att
          </note>
          <note>
            Centerpartiet nu hade så mycket kraftigare ökningar på flera
            områden än vad man haft under förra mandatperioden.
          </note>
          <note>
            Då skulle jag vilja gå in på kriminalvården och narkotikafrågan.
            Där delar jag Johan Linanders uppfattning om att det är oerhört
            viktigt att man förbättrar behandlingsinsatserna när det gäller
            narkotika på anstalten. Det finns en sådan satsning som majoriteten
            gjort i narkotikafrågan.
          </note>
          <note>
            Man satsar 110 miljoner kronor de kommande åren för att förbättra
            insatserna för kontroll men framför allt på behandlingssidan inom
            kriminalvården. Anser man inte från Centerpartiet att det här
            är tillräckligt, eller hur mycket hade man tänkt att utveckla
            det? I dagsläget ligger man långt ifrån dessa 110 miljoner som
            majoriteten har tillskjutit. Vad är det man ska göra specifikt
            med dessa ytterligare 200 miljoner i så fall?
          </note>
          <note type="speaker">
            Anf. 140 JOHAN LINANDER (c) replik:
          </note>
          <note>
            Herr talman! Tyvärr tror jag inte att era 110 miljoner kronor
            räcker till de åtgärder som ni beskriver i utskottsbetänkandet
            och som regeringen har skrivit om i sin budgetproposition. De
            pengar som ni avsätter behövs för de nya platser som kriminalvården
            planerar för, som vi har hört vid föredragningar från kriminalvårdens
            generaldirektör. De pengarna behövs där. Vill vi satsa ytterligare
            på programverksamhet för bättre vård så att vi kan minska återfallsfrekvensen
            krävs nya pengar. Visst är
          </note>
          <note>
            200 miljoner kronor väldigt mycket pengar, men när jag gjort
            mina besök ute på anstalter kan jag säga att jag inte tvivlar
            på att dessa 200 miljoner verkligen behövs.
          </note>
          <note type="speaker">
            Anf. 141 SUSANNE EBERSTEIN (s):
          </note>
          <note>
            Herr talman! I en demokrati ska människor kunna känna trygghet,
            och det är en gemensam uppgift för oss alla att verka för det.
            I ett tryggt och jämlikt samhälle ska man inte behöva vara rädd
            för att utsättas för våld och brott. Rättsväsendet har därför
            en central roll i demokratin, i en politik för välfärd. I vårt
            partiprogram säger vi:
          </note>
          <note>
            "Att bekämpa brottslighet är en del av trygghetspolitiken. I
            det ingår också att bekämpa brottslighetens orsaker. Samhället
            måste reagera tydligt mot brott och regelöverträdelser. Men den
            långsiktigt bästa brottsbekämpningen ligger i att skapa ett samhälle
            där de sociala klyftorna är små, där alla har rätt till arbete
            och barn och ungdomar har trygga uppväxtvillkor."
          </note>
          <note>
            Egentligen är det här självklarheter. Det borde inte ens behöva
            sägas, att det bästa medlet mot brott är ett jämlikt samhälle
            där alla människor behövs. Jag är stolt över att vårt parti står
            upp för den här helhetssynen, att vi satsar på en generell välfärdspolitik
            som kommer alla till del och att vi satsar på att utveckla rättsväsendet.
          </note>
          <note>
            Samtidigt måste vi se verkligheten som den är. Vi har mycket
            kvar att göra i kampen mot brott. Brottsligheten finns och den
            har förändrats och blivit grövre. Samhällsklimatet har blivit
            hårdare. Våld är vardagsmat. I
          </note>
          <note>
            TV visas både det verkliga våldet i nyhetsprogrammen och underhållningsvåldet
            i spelfilmer. Samtalstonen har förråats, exempelvis i skolan.
          </note>
          <note>
            Barn använder ibland ett språk och har ett sätt mot varandra
            och mot lärare som inte kan accepteras. Videospelen visar och
            lär ut förfärliga mönster. Därför måste vi satsa hårdare. Vi måste
            satsa på alla plan. Och vi måste bli bättre. Vi måste hitta bättre
            metoder och bli effektivare i kampen mot brottsligheten. Alla
            måste engageras.
          </note>
          <note>
            Nästan dagligen nås vi av rapporter om grova brott, om brott
            mot kvinnor och barn, om rasistiska brott och om organiserad brottslighet.
          </note>
          <note>
            Det är mycket oroande och alarmerande. Det får oerhört allvarliga
            konsekvenser för dem som drabbas och det får allvarliga konsekvenser
            för klimatet i hela vårt samhälle.
          </note>
          <note>
            Inte minst allvarlig är människors berättigade upprördhet över
            den bristande tryggheten. Oro och otrygghet begränsar människors
            möjligheter och det begränsar livet. Det är någonting som vi inte
            kan acceptera.
          </note>
          <note>
            Ett råare samhällsklimat med otrygga människor inte bara begränsar
            människors livsrum, utan det är också ett hot mot demokratin.
            Demokratin bygger på att människor är delaktiga och tror på politikens
            möjligheter. Otrygghet och rädsla minskar människors tilltro till
            varandra och trasar sönder solidariteten i samhället.
          </note>
          <note>
            Herr talman! När man lyssnar på inläggen här i kammaren kan man
            tro att oppositionen i justitieutskottet varit på en annan planet
            under de senaste åren. Visst hade jag förväntat mig eländesbeskrivningar,
            men att man så totalt låtsas ovetande om allt arbete som pågår
            på rättsväsendets område är anmärkningsvärt.
          </note>
          <note>
            Tycker ni illa om den stora satsning som görs? Vill ni inte ha
            fler poliser? Vill ni inte utveckla kriminalvården? Tycker ni
            inte att brottsoffrens situation ska förbättras? Vill ni inte
            effektivisera domstolarna? Eller har ni helt andra förslag om
            hur kampen mot brott ska föras?
          </note>
          <note>
            Som alla vet är vi mitt uppe i ett utvecklingsarbete för hela
            rättsväsendet som syftar till att brottsligheten ska minska och
            till att tryggheten i samhället ska öka. Vi ska förstärka rättsväsendets
            förmåga att förebygga, utreda och lagföra brott. Vi reformerar
            domstolarna och vi utvecklar kriminalvården.
          </note>
          <note>
            Vi satsar extra för att öka antalet poliser och för att säkerställa
            närpolisreformen. Vi har startat två nya polishögskolor. Totalt
            kommer 4 000
          </note>
          <note>
            nya poliser att utbildas under mandatperioden.
          </note>
          <note>
            Den stora satsningen med resurstillskott och reformarbete är
            mycket positiv samtidigt som den är nödvändig. Vi måste, som jag
            tidigare sade, bekämpa brottsligheten på alla fronter.
          </note>
          <note>
            Herr talman! Trots att det finns risk att människors oro späds
            på tycker jag att det är positivt att rättsväsendefrågor numera
            har större utrymme i samhällsdebatten. Det är viktiga frågor som
            alla berörs av och bör ta del i. Det är helt enkelt en angelägenhet
            för alla. Det är viktigt med diskussioner om hur polisen ska arbeta,
            hur domstolarna fungerar och hur kriminalvården ska bedrivas.
            Förhoppningsvis ökar engagemanget för och kunskaperna om dessa
            komplexa frågor.
          </note>
          <note>
            Dock måste jag säga att alla inlägg som görs i debatten inte
            för utvecklingen framåt. Jag har förståelse för - och tycker i
            vissa stycken - att man ska spetsa till en del inlägg för att
            göra sitt budskap tydligt. Men det måste finnas gränser. Den svartmålning
            av rättsväsendet som många ägnar sig åt är närmast skamlig.
          </note>
          <note>
            Skamlig är också retoriken här när vi debatterar resurserna till
            rättsväsendet. Oppositionen argumenterar som om situationen är
            katastrofal och att deras förslag skulle lösa alla problem. Jag
            skulle tycka att det vore intressant att höra mer i detalj vad
            som skulle kunna göras med era budgetförslag, konkret i verkligheten.
          </note>
          <note>
            Hur många fler poliser skulle finnas på gatorna? På vilket sätt
            skulle kriminalvården bli effektivare? Hur många fler dömda skulle
            rehabiliteras till ett liv utan brott med era budgetförslag? Hur
            skulle domstolarna bli effektivare?
          </note>
          <note>
            Sanningen är att den satsning som vi socialdemokrater har gjort
            tillsammans med Miljöpartiet och Vänsterpartiet under de senaste
            åren går långt utöver vad ni tidigare har föreslagit. Och nu låtsas
            ni som att inget har hänt och att inget arbete pågår.
          </note>
          <note>
            Jag kan inte komma ifrån tanken att oppositionen tycker att det
            är besvärligt när vi socialdemokrater, vänsterpartister och miljöpartister
            satsar på alla delar av rättsväsendet. Ni anser att det är era
            frågor, och därför tenderar ni att blunda och hålla för ögonen.
            Men ni får vänja er vid att det är våra frågor och att det är
            en viktig del av välfärdssamhället som vi värnar om och som vi
            även i fortsättningen tänker agera aktivt i.
          </note>
          <note>
            Oppositionen tycks inte heller förstå att rättsväsendet är en
            del av samhället och att man inte kan bekämpa brott enbart med
            fler poliser och strängare straff. Det behövs mycket mer än så.
            Det behövs väl fungerande samhällen där alla får plats och där
            vi alla har viktiga roller att spela.
          </note>
          <note>
            Det behövs en helhetssyn både för att förstå brottslighetens
            orsaker och för att förstå hur den ska bekämpas. Det behövs en
            politik som motverkar social utslagning, segregation och främlingsskap.
            Det behövs en välfärdspolitik som ger alla barn chans till en
            god start i livet. Det behövs en bra barnomsorg och bra skolor
            till alla barn. Det behövs en bra sjukvård till alla efter behov,
            inte beroende på hur mycket pengar man kan betala ur den egna
            fickan. Det behövs en bra äldreomsorg. Det behövs ett rikt föreningsliv
            som är tillgängligt för alla och det behövs självfallet en brottsförebyggande
            politik.
          </note>
          <note>
            Moderat politik handlar främst om skattesänkningar. I valrörelsen
            talade man om skattesänkningar på 130 miljarder kronor. Skattesänkningarna
            ska enligt moderaterna inte drabba rättsväsendet, tvärtom. Man
            föreslår nedskärningar på anslagen till välfärdspolitiken och
            lägger tillbaka en liten del på rättsväsendet. Det kallar man
            en politik för rättvisa och trygghet. I verkligheten betyder en
            sådan politik att man rycker undan grunden för en brottsförebyggande
            välfärdspolitik och banar väg för orättvisa och otrygghet.
          </note>
          <note>
            Herr talman! Det finns inga enkla lösningar när det gäller att
            bekämpa brottslighet. Men jag är övertygad om att vi alla kan
            bidra till att föra utvecklingen i rätt riktning. Vi kan öka våra
            kunskaper och vi kan bestämma oss för de bästa åtgärderna. Det
            behövs engagerade människor som bryr sig och det behövs insatser
            på många plan.
          </note>
          <note>
            Vi kan öka våra kunskaper om vilka metoder och vilka insatser
            som fungerar brottsförebyggande och rehabiliterande genom att
            studera goda exempel, för sådana finns.
          </note>
          <note>
            Ett positivt exempel på vad som pågår är framväxten av lokala
            brottsförebyggande råd. De bildas nu i snabb takt över hela landet.
            I råden ingår representanter från kommunen, polisen, lokala företagare,
            föreningslivet, skolan och även många andra på olika ställen.
            Ännu är det kanske för tidigt att utvärdera deras verksamhet,
            men personligen är jag övertygad om att råden har stor positiv
            betydelse i det brottsförebyggande arbetet. De som ingår i råden
            har kunskaper om vad som händer på orten och känner kommuninnevånarna.
            De vet var brotten begås och de vet var det kan förekomma bråk.
            De har goda förutsättningar att åstadkomma resultat.
          </note>
          <note>
            En annan positiv sak som pågår är utvecklingen av stödet och
            skyddet för brottsoffer. I samband med att propositionen Stöd
            till brottsoffer antogs för drygt ett år sedan lades strategin
            fast. Den innehåller:
          </note>
          <note>
            ? utbildning i brottsofferfrågor för rättsväsendets personal,
          </note>
          <note>
            ? ökat samarbete mellan myndigheter och med ideella organisationer,
          </note>
          <note>
            ? mera forskning,
          </note>
          <note>
            ? särskilda satsningar på kvinnor, barn och ungdomar.
          </note>
          <note>
            Konkret kommer det att betyda att domstolarnas personal har utbildning
            i brottsofferfrågor och även att brottsofferaspekten finns med
            vid utformningen av informationsmaterial och lokaler. Informationen
            till brottsoffer kommer att vara bättre och mer tillgänglig. Domstolarna
            ska också förbättra säkerheten för brottsoffren. Självklart får
            man också kontinuerligt möjlighet att utvärdera vilka åtgärder
            som varit verkningsfulla och vilka som kan förbättras.
          </note>
          <note>
            En annan positiv händelse i vårt samhälle och en ny företeelse
            är
          </note>
          <note>
            Kris, Kriminellas revansch i samhället. Hemma hos oss har de
            en väldigt framgångsrik verksamhet. De stöds också ekonomiskt
            och naturligtvis moraliskt av omgivningen i kommunen och av polisen.
            Det medför att människor som kommer ut från fängelset och som
            kanske annars skulle återfalla i brott får stöd och hjälp när
            de kommer ut.
          </note>
          <note>
            Efter vad vi i utskottet erfarit kommer vi också att flytta fram
            positionerna i kampen mot den ekonomiska brottsligheten. Vi väntar
            på en ny ekobrottsstrategi som ska komma i början av nästa år.
            Efter vad vi inhämtat kommer man att föreslå förstärkningar av
            Ekobrottsmyndigheten, göra en straffrättslig översyn och initiera
            ett arbete för en effektivare myndighet.
          </note>
          <note>
            Som jag tidigare sagt här i dag är vi mitt uppe i ett utvecklingsarbete
            för hela rättsväsendet. Det är positivt och spännande.
          </note>
          <note>
            Herr talman! Jag vill avsluta med de meningar som vi socialdemokrater
            brukar använda när vi sammanfattar vår politik för rättsväsendet:
          </note>
          <note>
            ? Vi vill förebygga brott genom en politik mot ekonomisk utslagning
            och socialt utanförskap.
          </note>
          <note>
            ? Vi vill bekämpa brott genom ett arbete för ett effektivt rättsväsende,
            en socialt medveten poliskår och kompetenta domstolar.
          </note>
          <note>
            ? Vi vill förhindra återfall i brott genom en progressiv kriminalvård
            som syftar till att återföra brottslingar till ett vanligt liv.
          </note>
          <note>
            Herr talman! Jag yrkar bifall till utskottets förslag i betänkandet
            och avslag på samtliga reservationer samtidigt som jag vill önska
            utskottet, kansliet och justitieministern en god jul och ett gott
            nytt år.
          </note>
          <note type="speaker">
            Anf. 142 JOHAN PEHRSON (fp) replik:
          </note>
          <note>
            Herr talman! Jag vill börja med att tacka min kollega och utskottets
            vice ordförande för hennes trevliga hälsning. Men den föregicks
            av ett känt positivdragande där man gör allt för att absolut inte
            erkänna att det finns brister i verkligheten.
          </note>
          <note>
            Jag tycker att det är positivt med ett omfattande utvecklingsarbete
            inom de rättsvårdande myndigheterna. Men när detta leder till
            att 850
          </note>
          <note>
            poliser är sjukskrivna och att myndighetschefen i Dalarna tänker
            stänga alla polisstationer kallar jag det inte utveckling, utan
            det är på väg till avveckling. Detta är en verklighet som inte
            ens Susanne Eberstein kan blunda för, för den finns där.
          </note>
          <note>
            Susanne Eberstein lyfter också på förlåten och säger att det
            är fantastiskt med en progressiv kriminalvård. Men den kriminalvården
            innebär att människor avtjänar hela sina straff i häkte och har
            inte en chans att få vård och uppföljning. De som är häktade kan
            inte ta emot besök. Det blir rätt konstigt att inte vilja se den
            verkligheten, för vi har ju ett ansvar för detta. Det är inte
            det som står i Susanne Ebersteins anförande eller det som står
            i protokollet som är verkligheten, utan det är den brutala verkligheten
            som finns utanför och som är ganska jobbig.
          </note>
          <note>
            Jag understryker gärna att det görs positiva saker och att det
            går åt rätt håll. Men om vi ska ha ett grepp om verkligheten måste
            vi se verkligheten.
          </note>
          <note type="speaker">
            Anf. 143 SUSANNE EBERSTEIN (s) replik:
          </note>
          <note>
            Herr talman! Det är intressant det här med olika arbetsplatser.
            Jag tror att polisens arbetsplats är precis som alla andra; det
            finns alldeles för mycket fyrtiotalister överallt just nu. Vi
            är, emellanåt i alla fall, lite trötta och lite less, så nu behövs
            det nya tag för att få fart på oss fyrtiotalister igen så att
            vi kan hålla ända fram till pensionsåldern.
          </note>
          <note>
            Det gäller att entusiasmera och att engagera när man till exempel
            sitter i polisstyrelserna. Så har inte skett här i Stockholm,
            utan jag har en känsla av att polisstyrelsen mer har sett som
            sin uppgift att hacka på regeringen. Men vi som sitter i polisstyrelserna
            ute i landet ser vilket oerhört bra arbete som utförs och hur
            viktigt det är, precis på samma sätt som på andra arbetsplatser,
            att lite grann anpassa arbetssituationen för dem som annars kanske
            blir sjukskrivna och fundera på hur man ska fördela arbetsuppgifterna.
          </note>
          <note>
            Just nu har vi en enorm input av unga nya poliser som kommer
            ut i vårt land, och det är fantastiskt vad de bidrar till en mycket
            bättre arbetsmiljö. Det finns anledning för Johan Pehrson att
            åka ut och titta på det. Kom gärna till Sundsvall! Även Sollefteå,
            kan jag trösta centerpartisten med, har många unga poliser har
            sökt sig till, och det har blivit jättebra.
          </note>
          <note>
            När det sedan gäller bekymret med bristen på platser i kriminalvården
            kan man också se det lite grann positivt. Det är ju bra att domstolarna,
            polisen och åklagarna verkligen gör sitt jobb så att flera blir
            dömda och lagförda. 33 personer vistas i dag i dubbelrum. Jag
            tycker inte att det är så väldigt farligt. Vi har ju fått värre
            signaler tidigare. Men det är klart att visst är det brist på
            platser.
          </note>
          <note type="speaker">
            Anf. 144 JOHAN PEHRSON (fp) replik:
          </note>
          <note>
            Herr talman! Det är framför allt ett problem för de 33 personer
            som vistas i dubbelrum, för de har ju en väldigt allvarlig situation
            vad gäller rättssäkerheten och möjligheten att utnyttja de rättigheter
            som man ska ha när man sitter i fängelse.
          </note>
          <note>
            Jag nämnde i mitt eget anförande att det finns signaler om att
            det på vissa håll inom polisen funkar ganska bra. Det handlar
            om en ren ledarskapsfråga, en fråga om ledarskap som börjar från
            den absoluta toppen.
          </note>
          <note>
            Då är det kul att se att man kan åstadkomma förändringar. Numera
            funkar det rätt så bra, och det känns positivt. Men fortfarande
            är det ändå så att i Dalarna och i Uppsala till exempel är det
            total kris. En hel del har att göra med de ekonomiska anslagen.
            Rikspolischefen är orolig över att pengarna inte ska räcka till.
            Han litar inte på Susanne Ebersteins löften.
          </note>
          <note>
            Han litar inte heller på justitieminister Thomas Bodströms löften.
            Han räknar inte hem en enda krona förrän han har dem i handen.
            Och jag förstår honom för läget har varit så tufft så länge, och
            man vet att nu räcker inte pengarna ens till alla de poliser som
            man ska utbilda.
          </note>
          <note>
            Majoritetstexten berör detta med rättshjälp. Här tror man att
            man kanske slår i taket. Frågan om rättshjälp handlar ju om tillgänglighet,
            alltså om möjligheten för oss som medborgare när vi hamnar i tvister
            och konflikter att gå till domstol och få hjälp. Det kan gälla
            vårdnadsmål, det kan gälla svåra skilsmässor, det kan gälla skadeståndsmål.
            Tänker Susanne
          </note>
          <note>
            Eberstein hjälpa till med att få fram mer resurser till rättshjälp
            för att öka medborgarnas möjligheter att gå till domstol och få
            sin sak prövad?
          </note>
          <note type="speaker">
            Anf. 145 SUSANNE EBERSTEIN (s) replik:
          </note>
          <note>
            Herr talman! De personer i fängelserna som nu delar rum, vilket
            i och för sig inte alls är bra, har faktiskt gått med på att göra
            det. Det fick vi höra vid vår hearing av Kriminalvårdsverkets
            generaldirektör. Man har kunnat ordna det praktiskt på många ställen.
            Det känns bra att man gör det på det sättet.
          </note>
          <note>
            Ja, rikspolischefen har kanske all anledning att inte räkna hem
            några pengar förrän han har fått dem, framför allt med tanke på
            Johan Linanders sätt att räkna in Tetra i sina egna budgetpengar.
            Det är ju någonting som kommer att kosta 3-4 miljarder, så det
            måste vi ha ett helt annat tak för.
          </note>
          <note>
            Men som sagt i en välfärdsstat finns det många olika hål att
            stoppa i.
          </note>
          <note>
            Det är klart att det här görs en fördelning. Som vice ordförande
            i justitieutskottet önskar jag naturligtvis att vi får mera pengar.
            Men det önskade jag också när jag var gruppledare i socialutskottet,
            för där finns också många hål att stoppa i. Det gäller väl att
            göra en fördelning och att även se över rättshjälpskostnaderna.
          </note>
          <note type="speaker">
            Anf. 146 BEATRICE ASK (m) replik:
          </note>
          <note>
            Herr talman! Susanne Eberstein undrar om vi kommer från en annan
            planet. Nej, vi har inte hämtat synpunkter eller den kritik som
            jag försökte framföra från någon annan planet utan från de expertmyndigheter
            som arbetar på olika nivåer. Det är inte heller så att vi ifrågasätter
            eller kritiserar rättsväsendet. Det är nämligen inte en del av
            socialdemokratin.
          </note>
          <note>
            Min kritik och det som kammaren ägnar sig åt i dag är regeringens
            budgetproposition och det beslut som fattades med anledning av
            den och de olika alternativen. Det är den kritiken som är vår
            uppgift att framföra nu. Jag och mina partivänner är valda för
            att faktiskt peka på brister i den budgeten. Då är det så, och
            jag tog upp två områden, att på polisområdet har Socialdemokraterna
            utlovat 4 000 nya poliser. Resurserna räcker inte till det enligt
            Rikspolisstyrelsen och många andra som har räknat. Då är min fråga:
            Är det budgetunderskott eller personalneddragningar som föredras
            av ansvariga socialdemokrater? Det handlar ju inte bara om att
            utbilda. Det handlar också om att kunna anställa.
          </note>
          <note>
            När det gäller åklagarna är läget att Riksåklagaren har pekat
            på brister i resurser. Det föranledde justitieministern att tre
            dagar före valet lova mer pengar. De kom inte.
          </note>
          <note>
            Det här har inte att göra med att svartmåla rättsväsendet. Vi
            har att peka på uppenbara brister och halvsanningar i den socialdemokratiska
            retoriken.
          </note>
          <note>
            Jag vill veta vad Susanne Eberstein och hennes partikamrater
            tänker göra för att tillförsäkra polisväsendet resurser för att
            klara anställning av de nya poliser som har utlovats och vad man
            tänker göra för att försäkra sig om att åklagarinstitutionen kan
            fullgöra sina uppgifter. Eller måste man, som Riksåklagaren sade,
            dra ned på personalresurserna? Vilka konsekvenser får det i så
            fall?
          </note>
          <note type="speaker">
            Anf. 147 SUSANNE EBERSTEIN (s) replik:
          </note>
          <note>
            Herr talman! Det är alldeles riktigt att vi har lovat 4 000 poliser.
            Det ska komma 4 000 poliser. Men alla kommer ju inte år 2003.
            Man utbildar
          </note>
          <note>
            1 000 stycken per år. Därför är jag alldeles övertygad om att
            de 4 000
          </note>
          <note>
            poliserna kommer att kunna anställas, och det utan neddragningar.
            Det är nya resurser som ska komma till.
          </note>
          <note>
            Jag har ju inte varit så länge i utskottet, men vad jag förstår
            har Riksåklagaren ett av sina år givit löneökningar som inte riktigt
            var inräknade i budgeten. Det har gjort att det har blivit lite
            kärvt för honom. Det får man väl ordna upp på något sätt, men
            det var ju inte så bra att använda pengar som kanske inte egentligen
            hade.
          </note>
          <note>
            Det är ett bekymmer med åklagarna, det håller jag med om. Å andra
            sidan har de fått väldiga lönepåslag, och det borde väl kunna
            göra att de jobbar energiskt och bra.
          </note>
          <note type="speaker">
            Anf. 148 BEATRICE ASK (m) replik:
          </note>
          <note>
            Herr talman! Polisens budgetunderskott, som man pekar på, är
            ju redovisade mer än en gång. Verksamheten leds såvitt jag vet
            av tidigare partikamrater. Men det är ju så att underskottet som
            polisen dras med motsvarar nära 800 anställda under de närmaste
            åren. Det är lätt att säga att det får man väl fixa, varför var
            man så dum att man tecknade på ett avtal? Resultatet är i vilket
            fall som helst att endera krävs det mer resurser eller också får
            vi ett budgetunderskott eller personalneddragningar.
          </note>
          <note>
            Är Susanne Eberstein beredd att ge besked här i dag om att vi
            ska ha personalneddragningar för att klara budgeten inom polisorganisationen?
          </note>
          <note>
            Det är den frågan som många anställda inom polisen naturligtvis
            ställer sig. I stället talades det i anförandet om de storslagna
            satsningarna. Det är ju bara munväder det handlar om.
          </note>
          <note>
            Det sker mycket som är bra inom polisen. Jag kan säga att den
            kritik som riktades mot Polisstyrelsen i Stockholm är falsk. Jag
            är själv ordförande i Polisnämnden City. Jag har ett mycket gott
            samarbete också med mina socialdemokratiska kamrater. Jag är mycket
            väl medveten om vad vi gör av positiv art också inom polisverksamheten.
            Men resurserna räcker inte för att klara de uppgifter som regeringen
            har ålagt oss. Det är ett stort bekymmer, och någon gång måste
            ni väl börja ta ansvar för den majoritet som ni ändå sitter med
            och den politik som ni ska bära?
          </note>
          <note type="speaker">
            Anf. 149 SUSANNE EBERSTEIN (s) replik:
          </note>
          <note>
            Herr talman! Det gläder mig att Beatrice Ask har positiva erfarenheter
            från polisstyrelsen. Det var dock inte hennes polisstyrelse jag
            talade om utan den i Stockholms stad.
          </note>
          <note>
            Om jag har förstått det rätt från Rikspolisstyrelsen går polisen
            generellt sett ihop. Vissa går back och andra klarar sig väldigt
            bra. Så det är naturligtvis ett bekymmer hur man fördelar resurserna
            över landet. Vi kanske behöver nya nycklar för hur vi fördelar
            dem. Det kanske inte alls är bra. Det ser olika ut, men totalt
            sett går man som sagt ihop. Då kan man fundera över varför vissa
            inte går ihop och andra går mer än ihop och hur man kan förändra
            det.
          </note>
          <note>
            Men visst är det ett bekymmer. Många polismyndigheter dras med
            gamla underskott, och det måste de naturligtvis ta med sig och
            rätta till.
          </note>
          <note>
            Så har det ju alltid varit bestämt, att om man inte håller budgeten
            får man faktiskt ta med sig det. Då får man försöka ordna det
            senare. Det har egentligen ingenting med de här nya poliserna
            att göra.
          </note>
          <note type="speaker">
            Anf. 150 JOHAN LINANDER (c) replik:
          </note>
          <note>
            Herr talman! Jag måste säga att det är en intressant retorik
            som Susanne Eberstein använder. Hon säger att vi i oppositionspartierna
            visserligen har mer pengar i våra förslag till budgetpropositioner
            men att vi inte kommer att kunna göra något med dem. Susanne Eberstein
            säger också att det inte behövs mer pengar - jag uppfattade det
            i varje fall så.
          </note>
          <note>
            Samtidigt kunde man läsa i tidningen till exempel i lördags att
            det i Rikspolisstyrelsens budgetunderlag tydligt framgår att polisens
            pengar inte räcker till för de nya poliser som politikerna utlovat.
            De räcker i själva verket inte ens till för dem som finns i dag.
          </note>
          <note>
            Här i Stockholm har länspolismästare Gunno Gunnmo räknat ut att
            underskottet nästa år blir 147 miljoner kronor. Min fråga till
            Susanne
          </note>
          <note>
            Eberstein är: Har Rikspolisstyrelsen och länspolismästaren räknat
            fel?
          </note>
          <note>
            Eller kan det vara så att det finns för lite pengar till polisen?
          </note>
          <note type="speaker">
            Anf. 151 SUSANNE EBERSTEIN (s) replik:
          </note>
          <note>
            Herr talman! Som jag alldeles nyss sade kanske det också handlar
            om en lite felaktig fördelning mellan de olika myndigheterna.
            Men det jag tycker är intressant är att vi satsar 24,5 miljarder
            kronor på rättsväsendet.
          </note>
          <note>
            Moderaterna vill lägga till 900 miljoner, Folkpartiet 500 miljoner,
            kd 700
          </note>
          <note>
            miljoner och Centern faktiskt så mycket som 1 miljard kronor.
            Men det skulle räcka till väldans mycket.
          </note>
          <note>
            Jag kan inte se att det löser så stora problem som oppositionen
            anser sig lösa med just att tillföra de här ganska små beloppen.
            Det är ju så att en borgerlig regering kommer att samarbeta med
            Moderaterna och sänka skattetrycket med 130 miljarder. Det betyder
            ju minskade inkomster. Då behöver man nog mycket mer poliser ute
            på stan, när vi sänker garden i fråga om välfärdssamhället.
          </note>
          <note>
            Men det gäller som sagt att polisen tar till vara de resurser
            de har på allra bästa sätt, att vi får ned sjukskrivningarna och
            att vi inför den här timecare-tjänstgöringen som man ändå har
            sagt kommer att spara pengar på ett bra sätt.
          </note>
          <note type="speaker">
            Anf. 152 JOHAN LINANDER (c) replik:
          </note>
          <note>
            Herr talman! Jag vill också säga, liksom Johan Pehrson gjorde,
            att det visst finns mycket som är positivt. Det blir inte bra
            i sådana här debatter när man svartmålar allting. Det är jättepositivt
            att det har kommit nya poliser i Sollefteå. Det kanske inte ser
            lika bra ut överallt.
          </note>
          <note>
            Ett utvecklingsarbete är bra, men frågan är hur lång tid det
            ska pågå.
          </note>
          <note>
            Nu har ni haft nio år på er, men när drar ni slutsatsen att man
            kanske är inne på fel väg? Vi vet att antalet poliser minskar.
            Vi vet att brottsligheten ökar och blir grövre. Det kanske är
            dags att tänka om?
          </note>
          <note>
            Sedan är det inte första gången som svaret på alla frågor är
            att Moderaternas skattesänkningar skulle göra det mycket sämre.
            Men det kanske inte hade blivit så i en borgerlig regeringen.
            Det vet vi inte. Men det får vi förhoppningsvis se efter nästa
            val.
          </note>
          <note type="speaker">
            Anf. 153 SUSANNE EBERSTEIN (s) replik:
          </note>
          <note>
            Herr talman! Jag är glad över att det plötsligt har blivit en
            positiv anklang här, för så lät det inte i den tidigare debatten
            när jag satt och lyssnade på er. Jag tycker inte att vi ska tänka
            om utan att vi ska tänka vidare. Jag tror att vi faktiskt har
            många olika saker som vi kan förenas omkring och där vi skulle
            kunna komma överens om vad som är allra bäst att göra.
          </note>
          <note>
            Det görs trygghetsundersökningar. Det görs inte bara i Sollefteå
            utan det har även gjorts i Jämtland. De är faktiskt tryggast i
            hela Sverige. Det är en ganska stor glesbygd i Jämtland. Men jag
            tror som sagt att det finns mycket att ta vara på hos de olika
            politiska partierna. Det kan man också se i en del av motionerna,
            precis som Johan Pehrson sade tidigare. Så vi har mycket gemensamt
            - men vi har också mycket som skiljer oss åt. Så får det väl vara
            i ett demokratiskt samhälle.
          </note>
          <note type="speaker">
            Anf. 154 LEIF BJÖRNLOD (mp):
          </note>
          <note>
            Herr talman! Jag skulle vilja börja med att instämma i vad Alice
            sade.
          </note>
          <note>
            Det var tacket till vårt kansli, som lyckades få ordning på allt
            det där som jag som nyvald ledamot såg som ett gigantiskt virrvarr
            av motioner, reservationer, särskilda yttranden och gamla uttalanden
            som jag snabbt försökte läsa in mig på. Kansliet har verkligen
            varit behjälpliga. Jag tackar verkligen för det.
          </note>
          <note>
            Herr talman! Miljöpartiet stöder utskottets förslag. Vi har inte
            heller lämnat in några reservationer eller särskilda yttranden.
            Detta beror inte på att vi håller med om allt som står i utskottets
            förslag utan dels för att det har varit ont om tid att sätta sig
            in i alla förarbeten och överenskommelser som är gjorda sedan
            tidigare, dels för att vi efter valet har bytt representant i
            utskottet.
          </note>
          <note>
            Vi har lämnat in flera motioner under den allmänna motionstiden
            som på olika sätt belyser Miljöpartiets ställningstaganden utan
            att det direkt påverkar budgeten. Därför kommer de att behandlas
            senare. Vi har bland annat begärt att livstidsstraffet ska omvandlas
            till ett tidsbestämt straff.
          </note>
          <note>
            Här tror jag inte att det ska vara något större problem att nå
            enighet, för det påverkar ju inte budgeten och det är ett steg
            mot ökad humanisering.
          </note>
          <note>
            Miljöpartiet har genom Gustaf Fridolins motion begärt att regeringen
            ser över lagstiftningen vad beträffar konflikter mellan enskilda
            och samhället på grund av samvetsvägran.
          </note>
          <note>
            Vi har vidare begärt att preskriptionstiden för miljöbrott förlängs,
            tillika med brott mot djurskyddslagen. De här brotten tar ju väldigt
            lång tid att utreda, och risken är att de skyldiga inte kan lagföras
            på grund av att preskriptionstiden är så kort och utredningen
            så komplicerad. Vi menar att det inte räcker med att bara förlänga
            preskriptionstiden. Miljöåklagarna behöver förstärkas också på
            personalsidan. Detta kommer givetvis att påverka budgeten, men
            det hoppas vi få återkomma till.
          </note>
          <note>
            Vi har också i en motion efterfrågat större och bättre möjligheter
            till rättshjälp vid trafikskadeersättningsanspråk, eftersom det
            ofta är samma försäkringsgivare som beviljar rättshjälp som kan
            dömas att betala ut trafikskadeersättningen. Vi ser att det här
            kan vara svårt att undvika kritik för bristande opartiskhet i
            de fall man finner att skadeersättning inte skulle utgå. Det skulle
            man kunna undvika med en annan tingens ordning, det vill säga
            med utökade möjligheter till rättshjälp eller att man ser över
            försäkringskonstellationerna på ett annat sätt.
          </note>
          <note>
            Vi har gått igenom de motioner som har lämnats in även från andra
            partier. Där finner vi reservation 10, om ersättningar till polisen
            för extrakostnader som är förorsakade av EU-toppmötet. Den har
            de borgerliga partierna gemensamt undertecknat. Man pekar där
            på att toppmötet blev
          </note>
          <note>
            146 miljoner dyrare än vad som budgeterats. Reservanterna hävdar
            att
          </note>
          <note>
            Polismyndigheten i Västra Götaland ska kompenseras för merkostnaderna.
            Vi delar den uppfattningen, och det gör regeringen också, att
            Västra
          </note>
          <note>
            Götalandspolisen ska få full täckning för dessa obudgeterade
            extrakostnader.
          </note>
          <note>
            Utskottet skriver dessutom i sitt förslag att regeringen borde
            få i uppdrag att återkomma med förslag om anslag och tilläggsbudget
            för att täcka de uppkomna kostnaderna. Jag ser att det kan finnas
            många olika lösningar på detta. Här kommer vi att vara aktiva.
            Vi tycker att det är rimligt att om en polisstyrelse påläggs extraordinära
            kostnader bör också beställaren stå för kostnaden i någon form.
          </note>
          <note>
            Vi har förståelse också för Centerpartiets reservation 11 angående
            polisförsörjningen i gelsbygdsområden. Här tycks vi nästan ha
            nått en majoritet, tycker jag. Vi anser att behovet finns, och
            vi ser att det kan finnas fler och andra lösningar än det som
            reservanterna anför. Inför kommande budgetarbete kanske vi kan
            samsas om en skrivning som behandlar problemet något mer övergripande.
            Men ansatsen - att det handlar om en flexiblare och mer okonventionell
            lösning - delar vi.
          </note>
          <note>
            I det här fallet delar jag också Alice Åströms uppfattning att
            det är väldigt viktigt att vi ser över situationen. Jag tycker
            inte att jag har hört några röster som varit speciellt motsträviga
            mot det.
          </note>
          <note>
            Det finns en annan fråga som har värnat mycket. Det gäller stöd
            och ersättning till vittnen. Vi ser det som ytterst viktigt att
            pågående arbete ges de resurser som behövs i kommande budgetarbete.
            Vi menar att det är viktigt att vittnena får ett bättre stöd.
            Det handlar både om ekonomiskt och om personellt stöd för vittnena.
            Vi vet att det förekommer påtryckningar och hot mot personer som
            är beredda att uppfylla sitt samhällsansvar genom att vittna.
          </note>
          <note>
            Från Miljöpartiets sida ser vi det som helt självklart att vittnen
            ska få sina kostnader helt täckta av det allmänna, för det är
            det allmänna det tjänar. Inom parentes kan jag säga att på många
            av Miljöpartiets kongresser har frågan om vittnesstödsverksamheten
            tagits upp. Vi anser att en av grundpelarna i ett rättvisesamhälle
            är att människor vågar vittna och höja sin röst mot orättvisor
            och brottslighet.
          </note>
          <note>
            Miljöpartiet stöder således utskottets förslag. Jag yrkar avslag
            på samtliga motioner men signalerar samtidigt att vi kommer att
            återkomma i flera av frågorna i det kommande arbetet längre fram.
          </note>
          <note>
            Vi vill samtidigt också deklarera att vi är kritiska till att
            riksdagen förlorar mer och mer av lagstiftningsinstrumentet genom
            att vi överlåter alltmer till EU. Vi ser det som ett hot mot vår
            demokrati och vårt självstyre att tvingas anpassa svensk lagstiftning,
            som i en del fall går mycket längre än EU-lagstiftningen, till
            exempel i drog- och alkoholfrågor. De ramlagar som antas av EU
            tvingar oss in i fållor som vi kanske inte vill vara i. Skjortan
            kan bli trång.
          </note>
          <note>
            Jag är plågsamt medveten om att vi är medlemmar i EU och rättar
            mitt arbete efter detta faktum. Men jag är också lika plågsamt
            medveten om att Sverige kanske är det land som snabbast rättar
            sig efter de ibland absurda regler som EU-instanserna med panikartad
            hast tar fram. I det här fallet skulle jag vilja skynda mer långsamt
            - festina lente - för att få mer tid till eftertanke och mer djupgående
            demokratiprocesser än vad som är möjligt för tillfället.
          </note>
          <note>
            Rom byggdes som bekant inte på en dag utan under en mycket lång
            tid. Så existerade Romarriket under flera århundraden innan det
            slutligen föll sönder eller fragmentiserades. EU byggs i en rasande
            takt och med tvivelaktig folklig förankring. Jag vet att det som
            växer fram med organisk struktur och i konkurrens med sin omgivning
            och får den tid som behövs till anpassning gentemot sin omgivning
            blir livskraftigt och bestående.
          </note>
          <note>
            Därför, kära kammarledamöter, festina lente!
          </note>
          <note type="speaker">
            Anf. 155 JOHAN PEHRSON (fp) replik:
          </note>
          <note>
            Herr talman! Jag är plågsamt glad över att Sverige deltar i samarbetet
            med de andra europeiska demokratierna för att försöka bekämpa
            bland annat brottslighet som är gränsöverskridande. Det hade den
            varit oavsett om Sverige hade varit medlem i Europeiska unionen
            eller inte. Men det är inte detta som är min fråga.
          </note>
          <note>
            Jag undrar bara om Leif Björnlod med tanke på sitt intresse för
            preskriptionsregler kan tänka sig att man förlänger eller tar
            bort preskriptionsreglerna för till exempel mord. Där är preskriptionstiden
            25 år i dag.
          </note>
          <note type="speaker">
            Anf. 156 LEIF BJÖRNLOD (mp) replik:
          </note>
          <note>
            Herr talman! Samarbete med EU har jag absolut ingenting emot.
            Jag tycker att det är väldigt bra. Jag är för ett internationellt
            samarbete - ett ökat internationellt samarbete på många plan.
            Men jag är inte för en inlåsning i Festung Europa. Därför ser
            jag utvidgningen som ett positivt tecken och tycker att den kan
            leda åt rätt håll. Jag är medveten om vad som händer.
          </note>
          <note>
            Frågan gällde om man kan utöka preskriptionstiden för mord. Jag
            måste erkänna, Johan Pehrson, att jag inte klarar av att svara
            på den frågan. Jag tycker att 25 år verkar vara en tillräckligt
            lång tid, men jag har inte satt mig in i frågan och kan alltså
            inte ge ett genomtänkt svar på den.
          </note>
          <note type="speaker">
            Anf. 157 Justitieminister THOMAS BODSTRÖM (s):
          </note>
          <note>
            Herr talman! Det låter nästan som besvikelse på vissa håll bland
            de borgerliga när det talas om de satsningar som har gjorts. Och
            det är kanske en besvikelse över att det inte har utvecklats på
            det sätt som de borgerliga tänkte. Det talas om att det skulle
            vara så katastrofalt - både verkligheten, som man säger, och satsningarna
            på rättsväsendet.
          </note>
          <note>
            Låt oss börja med verkligheten. Varje brott är ett brott för
            mycket, särskilt för det utsatta brottsoffret. Men det kan också
            i en sådan här debatt vara värt att erinra sig att statistiken
            över de senaste tio åren visar att brottsligheten inte har ökat
            totalt. Man kan peka på ett år här, ett kvartal där eller en viss
            typ av brottslighet - så kan man sicksacka sig uppåt. Men faktum
            är att brottsligheten totalt sett faktiskt inte har ökat under
            de senaste tio åren. Det hjälper förstås inte det enskilda brottsoffret.
            Det sista man ska säga till ett brottsoffer är att brottet inte
            är så farligt därför att brottsligheten inte har ökat totalt sett,
            men det kan vara värt att nämna det i en sådan här debatt, om
            inte annat så för saklighetens skull.
          </note>
          <note>
            Flera har talat om andra saker än bara satsningar på rättsväsendet.
            Det är också det som har präglat det arbete vi socialdemokrater
            tillsammans med Vänsterpartiet och Miljöpartiet har lagt ned:
            att se helheten i kampen mot brottslighet. Man ska inte, på det
            sätt som man såg på kampen mot brottslighet för 30-40 år sedan,
            tro att detta är något som inte berör andra människor än polisen.
            Så är det inte. Det vet vi ju. Vi vet att vi måste fortsätta att
            satsa på skolan. Vi vet att det gäller att hindra ungdomar att
            hamna snett och att sätta in åtgärderna tidigt. När vi vet det
            måste vi fortsätta att utveckla den sociala välfärden. Brott begås
            många gånger av sociala orsaker, och sociala klyftor bidrar till
            ökningen av brott. Det är därför det är så viktigt att se helheten
            och bekämpa sociala orättvisor för att få ned brottsligheten.
          </note>
          <note>
            Det är dock också viktigt att vi fortsätter att utveckla det
            engagemang som finns bland många medborgare i de nästan 250 brottsförebyggande
            råd som nu finns runtom i vårt land där tiotusentals människor
            gör ett fantastiskt arbete, alltifrån socialtjänst till skola
            och idrottsföreningar, med att just med den lokala förankringen
            förebygga brott. Och just detta att förebygga brott är ju det
            bästa sättet att bekämpa brottslighet.
          </note>
          <note>
            Det är en skymf och en förolämpning mot dessa tiotusentals människor
            att kalla detta för medborgargarden. Jag hoppas att det beror
            på att man inte känner till dem. Jag råder dem som kallar detta
            för medborgargarden att besöka de brottsförebyggande råden. Jag
            tror inte att man kommer att fortsätta att kalla dem för det när
            man åker därifrån. Medborgargarden, om det nu finns några, är
            någonting rent kriminellt och någonting helt annat än alla de
            människor som gör detta fantastiska arbete.
          </note>
          <note>
            Här är vi ledande men knappast ensamma. Tvärtom talar just nu
            alla länder i EU om detta sätt att bekämpa brottslighet och att
            arbeta brottsförebyggande. Vi ska väl inte vara de som kliver
            av detta när vi nu ligger i en så framskjuten position.
          </note>
          <note>
            Det finns också de som säger: Nej, vi ska inte satsa på brottsförebyggande
            arbete, vi ska satsa på poliser. Men då visar man också en stor
            okunskap om hur de brottsförebyggande råden arbetar. Ju mer vi
            satsar på detta, desto mer måste vi satsa på polisen. Den mest
            centrala rollen i de brottsförebyggande råden har nämligen just
            polisen. Det är alltså inte antingen-eller utan både-och.
          </note>
          <note>
            När det gäller satsningen på polisen har vi flera personer här
            i kammaren som är nya i debatten och kanske inte känner till det
            som gjorts tidigare. Jag måste i så fall upprepa hur det ser ut
            i verkligheten.
          </note>
          <note>
            Det här var inte något som kom i årets valrörelse, utan det påbörjades
            under vår förra mandatperiod. I vårt samarbete med Miljöpartiet
            och
          </note>
          <note>
            Vänstern beslutade vi att öppna en ny polishögskola i Umeå 2000.
            Vi öppnade ytterligare en i Växjö 2001. Detta innebar att vi nu
            kunde börja utbilda bortåt 700 poliser per år. Trots stora pensionsavgångar,
            trots det som sägs - helt korrekt - om att det blir fler äldre
            poliser, innebär detta ett netto på nästan en till polis per dag
            i Sverige. Säg, Beatrice Ask, när det hände sist! Säg, Peter Althin,
            när vi hade en sådan satsning! Och kom inte och säg att detta
            inte är en satsning på polisen!
          </note>
          <note>
            Sedan har vi, vilket har nämnts, talat om att öka detta ytterligare.
            Vi ska utbilda 4 000 poliser under den här mandatperioden. Rikspolischefen
            har nämnts här, och han säger att det inte går att utbilda fler
            poliser om vi ska ha samma höga kvalitet. Vi har alltså slagit
            i taket när det gäller att utbilda poliser, och detta försöker
            man retoriskt framställa som att vi inte satsar på rättsväsendet!
          </note>
          <note>
            Sanningen är ju att detta är en oerhört besvärande situation
            för de borgerliga - att vi socialdemokrater tillsammans med Vänsterpartiet
            och
          </note>
          <note>
            Miljöpartiet nu är totalt ledande i de här frågorna och gör den
            här stora satsningen på polisen, men också att vi inte nöjer oss
            med att bara räkna antalet poliser utan också på olika sätt vill
            bekämpa brottsligheten. Vi säger inte: Det räcker att bara utbilda
            fler poliser, och sedan ska vi inte engagera oss. Tvärtom vill
            vi fortsätta på det här breda sättet men självklart låta polisen
            ha en central roll.
          </note>
          <note>
            Man säger också från flera håll: Ja, men det här finns det ju
            inte täckning för. Det här kommer att kräva mera pengar. Till
            alla er kan jag bara säga: Ni har alldeles rätt. Det är klart
            att det kommer att krävas mera pengar om det ska utbildas ännu
            fler poliser. Det är just det arbetet som nu pågår. Det är just
            de beräkningarna som nu görs. Jag kan inte här och nu säga exakt
            hur mycket som behövs, och det kan ingen annan heller göra. Just
            nu pågår de beräkningarna, och sedan kommer förhandlingarna att
            ta vid.
          </note>
          <note>
            En sak kan vi dock slå fast, som är ganska given: Om det utbildas
            ännu fler poliser kostar det ännu mer pengar. Det är alldeles
            självklart, och det har vi naturligtvis också haft med i beräkningarna
            när vi presenterat det förslag som nu finns med i vår uppgörelse
            med Miljöpartiet och
          </note>
          <note>
            Vänstern. Självklart kommer det att behövas ytterligare resurser.
          </note>
          <note>
            Vi fick under hela 2001 - jag vet inte hur många gånger jag stod
            och svarade på interpellationer om detta - höra: Det här kommer
            aldrig att räcka. Det är alldeles för lite pengar. Vad hände?
            Jo, det hände att det till och med blev ett överskott vid utgången
            av året. Det kunde ha blivit ett underskott på tiotals miljoner,
            kanske hundra miljoner. Vi har en budget på 13,6 miljarder, och
            det är väldigt svårt att pricka exakt rätt.
          </note>
          <note>
            Självklart ska de poliser som utbildas också få arbete. Och poliser
            hör väl till de få som också garanteras att få arbete. Inte har
            vi en massa arbetslösa poliser! Jämför det med andra yrkesgrupper,
            där man faktiskt löper en risk när man utbildas att inte få ett
            arbete. Så är det inte med polisen, utan där får man arbete. Självklart
            ska vi också, när vi nu utbildar de här poliserna, se till att
            de får arbete i framtiden.
          </note>
          <note>
            Men som sagt räcker detta inte. Vi måste också göra ytterligare
            satsningar på till exempel åklagare, som nämnts. Och för att rätta
            Beatrice
          </note>
          <note>
            Ask: Det är inte en neddragning utan en höjning med 46 miljoner.
            Det är riktigt att jag fick frågan tre dagar före valet, och jag
            upprepade då det som redan hade beslutats. Jag bedömde det till
            45 miljoner. Jag hade fel.
          </note>
          <note>
            Det var 46 miljoner. Det är alltså den ökning som nu sker på
            åklagarsatsningar för 2003 jämfört med 2002.
          </note>
          <note>
            Vi måste också fortsätta att satsa på kriminalvården. Den har
            fått ett tillskott i år och kommer att få ytterligare resurser
            nästa år. Det behövs.
          </note>
          <note>
            Hur mycket vet vi inte heller än, men man har ett ökat behov
            av platser.
          </note>
          <note>
            Det beror naturligtvis också på de satsningar på polisen jag
            nämnde som redan har gjorts och som nu gör att arbetet intensifieras
            på många håll i landet. De beräkningar som har presenterats av
            Kriminalvårdsstyrelsen talar om uppemot 350 platser inom de kommande
            två åren.
          </note>
          <note>
            Detta kommer alltså att behövas. Men jag vill också, när det
            nu talas om att kriminalvården är så usel och att det inte görs
            någonting, nämna att jag häromveckan träffade Kriminalvårdsstyrelsens
            generaldirektör
          </note>
          <note>
            Bertel Österdahl. Han talade om jämförelser med andra länder.
            Precis som Johan Linander säger är återfallstalet ungefär 40 %,
            och han kunde inte säga något annat land i värden som har ett
            lägre tal. Sedan tycker jag också att det ska bli ännu lägre,
            men det kan vara bra att sätta det i sitt sammanhang när man talar
            om att den svenska kriminalvården är så usel.
          </note>
          <note>
            Därmed dock inte sagt att den inte kan bli ännu bättre.
          </note>
          <note>
            Men som sagt: Det är klart att det behövs ytterligare resurser.
            Vi har redan tillskjutit 2 miljarder för de år vi nu har bakom
            oss. Vi kommer att fortsätta att satsa på de här frågorna. Vi
            kommer att göra det, men vi kommer att göra det på det breda sättet
            att vi hela tiden också bekämpar de sociala orsakerna. Det är
            just på det sättet som vi kan fortsätta att bekämpa brottsligheten
            på ett effektivt sätt.
          </note>
          <note type="speaker">
            Anf. 158 BEATRICE ASK (m) replik:
          </note>
          <note>
            Herr talman! Jag tycker att det är väldigt onödigt att hålla
            på och recensera humöret på kombattanter från olika partier. Jag
            är inte ett dugg besviken över att Socialdemokraterna lägger pengar
            på rättsväsendet. Jag tycker att det är väldigt bra. Men när vi
            nu i kammaren ska diskutera budgetförslaget måste jag säga att
            jag är bekymrad - och där skiljer vi oss åt - därför att vi uppfattar
            att de resurser som anslås för att förverkliga ambitionen om att
            utbilda och anställa 4 000 nya poliser inte räcker.
          </note>
          <note>
            Det är det som vi diskuterar. Det var det jag pekade på i mitt
            inledningsanförande, och det är där jag tycker att man måste ha
            debatten.
          </note>
          <note>
            Det är också så - och det är ingen nyhet för Thomas Bodström
            - att polisen dras med stora ekonomiska bekymmer. Det var ju mer
            en händelse än en framgångsrik politik, höll jag på att säga,
            som gjorde att man inte fick ett underskott under ett år. Långsiktigt
            har man tyvärr en ganska dålig budgettäckning. Risken är uppenbar,
            med de rapporter vi får om hur regeringens budget slår, att man
            måste välja: budgetöverdrag eller personalneddragningar. Underskotten
            motsvarar ungefär 800 anställda de kommande åren. Jag vill att
            justitieministern ger besked. Vad väljer regeringen?
          </note>
          <note>
            Det andra jag ville kommentera var att det är självklart att
            jag vet skillnaden mellan brottsförebyggande råd och medborgargarden.
            Problemet är att det inte bara är de av polisen organiserade verksamheterna
            som vi ser växa fram runtom i landet utan andra organisationer
            och grupperingar av människor som känner förtvivlan över det som
            händer. Det är det som är bekymmersamt. Det är det som gör det
            så allvarligt när justitieministern talar om att den som är utsatt
            för brott ska ta sitt ansvar för att motarbeta brottsligheten.
            Då gagnar man verksamhet som kan vara till men för rättssäkerheten.
          </note>
          <note type="speaker">
            Anf. 159 Justitieminister THOMAS BODSTRÖM (s) replik:
          </note>
          <note>
            Herr talman! Vi är som sagt överens om flera saker. Det behövs
            mer pengar för ytterligare satsningar. Det är bra att Moderaterna
            nu ger klart stöd till brottsförebyggande råd. Och vi är överens
            om att vi på alla sätt ska förkasta medborgargarden.
          </note>
          <note type="speaker">
            Anf. 160 JOHAN PEHRSON (fp) replik:
          </note>
          <note>
            Herr talman! Justitieministern verkar vara väldigt konfliktinriktad.
          </note>
          <note>
            Det kanske kommer att kännas skönt med lite jullov även för justitieministern.
          </note>
          <note>
            Vi har här inne just nu ett gemensamt ansvar. Några av oss är
            folkvalda, justitieministern är utvald för att leda och se till
            att vi har en bra verksamhet hos de rättsvårdande myndigheterna.
            Då blir rollfördelningen naturligtvis att justitieministern och
            hans parti ska tala om allt bra som händer. Men vi har också en
            annan skyldighet här i kammaren, att tala om de brister som finns.
            Och jag tycker att de är allvarliga på några håll.
          </note>
          <note>
            Vi är några från oppositionen som förbehåller oss rätten att
            påpeka detta.
          </note>
          <note>
            Thomas Bodström lyfte fram regeringens fantastiska satsningar
            på att komma till rätta med de sociala orättvisorna. Det är nästan
            som ett skämt.
          </note>
          <note>
            Drogerna ökar. Alkoholmissbruket ökar. Barnfattigdomen ökar,
            något som blir brutalt tydligt i juletid. Psykiatrin rustas ned.
            Vi har en skola som sorterar ut eftersom kunskapsluckorna är stora.
            Arbetsron är frånvarande i många klassrum. Vi har en integration
            som är så misslyckad att
          </note>
          <note>
            Thomas Bodströms partikolleger nu säger att Göteborg är fullt.
            Malmö är fullt. Vi ska stänga dessa städer. Det kan inte komma
            in några fler flyktingar för de kan inte integreras med socialdemokratiska
            regeringens politik. Vi har en arbetsmarknad som permanent administrerar
            ett utanförskap för många stora grupper, och vi har ett sjukskrivningselände
            som skapar stora mänskliga offer.
          </note>
          <note>
            Denna verklighet driver fram kriminalitet. Här har regeringen
            goda avsikter att motverka allt det jag sade. Det råder inget
            tvivel om det. Men resultatet är förfärande.
          </note>
          <note>
            Men jag vill inte hålla på med sådana bagateller. Den nationella
            polisen är ett projekt som nu håller på att växa fram inom Rikspolisstyrelsen.
          </note>
          <note>
            Jag vet väldigt lite. Jag läser några tal. Jag läser Rikspolisstyrelsens
            budgetdokument. Jag ser vart det är på väg. Mycket som planeras
            och görs är bra, som jag sade i mitt inledningsanförande. Det
            behövs en samordning.
          </note>
          <note>
            Men var sker den politiska styrningen, och vad är Thomas Bodströms
            uppfattning om vart polisen ska gå i strukturhänseende?
          </note>
          <note type="speaker">
            Anf. 161 Justitieminister THOMAS BODSTRÖM (s) replik:
          </note>
          <note>
            Herr talman! Det var inte meningen att låta så konfliktsjuk.
            Men när man sitter här ett par timmar och lyssnar blir man lite
            argumentationslysten.
          </note>
          <note>
            Jag vill understryka till Beatrice Ask att det lät som om man
            var besviken.
          </note>
          <note>
            Till det konkreta svaret. Det är klart att det finns saker som
            kan göras mycket bättre inom olika områden. Självklart! Det gäller
            naturligtvis också bekämpningen av sociala orättvisor. Inte för
            att återgå till valrörelsen, men det är ju det som är så viktigt
            att vi tycker att det är mycket viktigare än stora skattesänkningar,
            som man framför allt från moderat håll presenterade. Det skulle
            i sin tur leda till ökad brottslighet.
          </note>
          <note>
            På den konkreta frågan om polisen vill jag svara att det var
            ett stort problem med det enormt stora antal polismyndigheter
            som fanns förr. Nu har det blivit en klar förbättring. Men det
            är viktigt att vi också behåller det decentraliserade perspektivet,
            därför att det ser som vi vet mycket olika ut i Sverige.
          </note>
          <note type="speaker">
            Anf. 162 JOHAN PEHRSON (fp) replik:
          </note>
          <note>
            Herr talman! Det sista var inte riktigt ett svar. Jag undrade
            över att en hel del demokratiskt inflytande försvinner när man
            nu ska slå ihop till färre myndigheter. Det kan tyckas löjligt
            att man ska bry sig om det demokratiska inflytandet vid polisen.
            Men ur ett historiskt perspektiv kan det vara ganska viktigt att
            ha det, om man minns hur historien sett ut tidigare. Jag tycker
            att det är bra.
          </note>
          <note>
            Jag kan tänka mig att vi gör vissa rationaliseringar. Men då
            måste jag veta vad mina politiska motståndare just nu och de som
            leder regeringen tycker om utvecklingen mot en nationell polis.
            Hur kommer justitieministern att leda detta i regleringsbrev?
            Vad kommer man att ge klartecken till? Vi har en hel del fakta
            på bordet redan.
          </note>
          <note type="speaker">
            Anf. 163 Justitieminister THOMAS BODSTRÖM (s) replik:
          </note>
          <note>
            Herr talman! Det finns inget färdigt förslag. Det är viktigt
            att vi fortsätter att utveckla samarbetet. Det har inte alltid
            fungerat tidigare. Men det är också viktigt att vi behåller den
            decentraliserade roll som ändå finns ute i landet. Exakt i detalj
            hur det kan se ut kan jag inte svara på här.
          </note>
          <note type="speaker">
            Anf. 164 PETER ALTHIN (kd) replik:
          </note>
          <note>
            Herr talman! Jag är ganska ny i rollen som riksdagsman och måste
            säga att jag reagerade mycket negativt när jag märkte den låga
            kvalitet på retorik som justitieministern började med när han
            påstod att de borgerliga partierna - och jag ingår ju i den skaran
            - skulle känna besvikelse över de satsningar som Socialdemokraterna
            har gjort. Det är rent nonsens.
          </note>
          <note>
            Tvärtom tycker vi att det är bra att det satsas på det område
            som länge och fortfarande är ett kristdemokratiskt kärleksbarn.
          </note>
          <note>
            Brottsligheten ligger på en så hög nivå att inte ens en socialdemokrat
            kan vara vare sig nöjd eller stolt. Men jag vill ha svar på sådana
            frågor som hur man ska komma till rätta med de brister som justitieombudsmannen
            fann när det gällde utredning av vardagsbrottsligheten. Vad har
            man för tankar på att komma åt detta? Det är en konkret fråga.
            Jag ska inte förlänga pinan.
          </note>
          <note type="speaker">
            Anf. 165 Justitieminister THOMAS BODSTRÖM (s) replik:
          </note>
          <note>
            Herr talman! Det vi ska fortsätta göra är förstås att satsa på
            dels flera poliser, dels bättre samarbete mellan polis och åklagare,
            dels utveckla polisens arbetsuppgifter och dels utveckla polisens
            arbetsmetoder för att därigenom utveckla möjligheterna att höja
            uppklaringsprocenten. Jag delar helt Peter Althins uppfattning
            att den måste bli högre.
          </note>
          <note type="speaker">
            Anf. 166 JOHAN LINANDER (c) replik:
          </note>
          <note>
            Herr talman! Man får en bild av att allting tycks vara bra när
            man lyssnar på justitieministern. Men det är inte riktigt den
            bild jag får när jag är ute och pratar med poliser, kriminalvårdspersonal
            och alla andra människor för den delen. Den bilden är verkligen
            inte en bild av att allting är okej i svenskt rättsväsende.
          </note>
          <note>
            Min fråga till justitieministern är helt enkelt: Är det okej?
            Ska vi i samhället acceptera att vi nu har nått en nivå för återfallsfrekvens
            på
          </note>
          <note>
            40 %? Visserligen sade justitieministern att den borde vara bättre,
            även om vi är bäst, men vill man förbättra får man också tillföra
            de resurserna, och dem hittar jag inte i er budget. Frågan är:
            Ska vi nöja oss med den nivå vi har i Sverige i dag?
          </note>
          <note type="speaker">
            Anf. 167 Justitieminister THOMAS BODSTRÖM (s) replik:
          </note>
          <note>
            Herr talman! Nej, vi ska inte nöja oss. Vi ska få ned återfallsbrottsligheten
            ytterligare. Vi ska höja uppklarningsprocenten. Vi ska bli ännu
            bättre på att ge stöd till brottsoffer. Vi ska bli ännu bättre
            på att ge stöd till vittnen.
          </note>
          <note>
            Peter Althin reagerade på att jag hotade att avgå. Det var faktiskt
            en helt annan fråga som ställdes, nämligen: Är du helt nöjd? Nej,
            den dagen jag är helt nöjd kommer jag att avgå. Det var svaret
            på den frågan.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 17.58 på förslag av förste vice talmannen
            att ajournera förhandlingarna till kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            6 § (forts.) Rättsväsendet (forts. JuU1)
          </note>
          <note type="speaker">
            Anf. 168 VIVIANN GERDIN (c):
          </note>
          <note>
            Fru talman! Ledamöter och lyssnerska! Jag vill här i mitt debattinlägg
            sätta fokus på polisverksamheten och våldet mot kvinnor och barn
            i samhället.
          </note>
          <note>
            För att människor ska känna sig trygga i samhället och i kontakterna
            med olika myndigheter måste hela kedjan i rättsväsendet fungera
            väl. I
          </note>
          <note>
            dag är det uppenbart att många ifrågasätter rättsväsendet, och
            mycket är på grund av bristen på poliser. Det är i dag ingen självklarhet
            att polisen finns tillgänglig efter att brott har begåtts. Speciellt
            märkbart är det för många som bor på landsbygden och i glesbygd,
            där avstånden till tjänstgörande polis har ökat efter de omorganisationer
            som genomfördes under
          </note>
          <note>
            90-talet. Det är också fler i dag än för några år sedan som säger
            att det inte är någon idé att ringa polisen därför att det ändå
            inte kommer någon.
          </note>
          <note>
            Det kan vara en förklaring till det lägre antalet registrerade
            brott.
          </note>
          <note>
            I fredags, den 13 december, rånades en bank i Hagfors i Värmland
            av tungt beväpnade rånare. Närmaste polispatrull befann sig 6
            mil därifrån.
          </note>
          <note>
            Först efter en timma anlände polisen till brottsplatsen. Mellersta
            och norra Värmland har varit hårt drabbat av grova bankrån. Bara
            sedan den
          </note>
          <note>
            9 augusti har fem rån mot bank, post och värdetransporter utförts
            i
          </note>
          <note>
            Värmland. Det har varit bara under detta år, sedan har det genomförts
            rån tidigare.
          </note>
          <note>
            Neddragningen inom polisen i Värmland anges vara en bidragande
            orsak. Polisen ska spara. I augusti innevarande år hade vi 385
            poliser i länet. Det behövs 425 poliser för att uppfylla kraven
            på tillgänglighet.
          </note>
          <note>
            I de fall polisanmälan har gjorts uppstår ett annat problem.
            Endast
          </note>
          <note>
            26 % - det har vi hört tidigare - av alla polisanmälda brott
            klarades upp under 2001. Då fick jag också höra att de avskrivna
            brotten hade räknats in. Det är en oerhört låg andel uppklarade
            brott. Man kan konstatera att brott lönar sig för de flesta gärningsmän,
            vilket är beklagligt. Att korta ned handläggningstiderna och utreda
            fler brott är en mycket viktig och prioriterad fråga för oss i
            Centerpartiet.
          </note>
          <note>
            Bristen på anslag till polisväsendet är illavarslande och påverkar
            hela rättssystemet men även hur polisen organiseras ute i landet.
            Vilka arbetsförhållanden som finns och vilken fortbildning polisen
            erhåller påverkar hur allmänheten bemöts. Även poliskåren, liksom
            personalen inom vård och omsorg, påverkas av stress och den press
            de utsätts för i yttre tjänst, ibland med livet som insats. Detta
            har bidragit till att 850 poliser är långtidssjukskrivna av landets
            totala poliskår på drygt 16 000. Detta är till stor nackdel för
            allmänheten. Det betyder färre poliser i tjänst samtidigt som
            nya arbetsuppgifter har tillkommit efter Sveriges inträde i Schengenavtalet.
            För Värmland som gränsar mot icke EU-anslutna Norge betyder det
            en ökad gränsbevakning för länets poliskår, men också en ökad
            bevakning vid flygplatsen. Det är ett arbete som görs utan att
            länets polis kompenseras för de nya arbetsuppgifterna.
          </note>
          <note>
            Den försämrade arbetsmiljön för dem som ska skydda samhällets
            medborgare drabbar i förlängningen allmänheten och förtroendet
            för rättsväsendet. Vi har nyligen hört att regeringen anslår i
            budgeten 100
          </note>
          <note>
            miljoner kronor mer än tidigare till polisväsendet. Det tycker
            vi från
          </note>
          <note>
            Centerpartiets sida är otillräckligt för att täcka kostnaderna
            för exempelvis rekrytering av nya poliser, rehabilitering av långtidssjukskrivna
            poliser samt kompetensutveckling och vidareutbildning av poliser.
            Dessutom ska 4 000 nya poliser utbildas inom den kommande mandatperioden.
          </note>
          <note>
            Ingenstans står det var de pengarna ska tas från. I januari 2003
            antas 192
          </note>
          <note>
            studenter till Polishögskolan i Solna, 96 studenter till polisutbildningen
            vid Umeå universitet samt 96 studenter till polisutbildningen
            vid Växjö universitet. Om man tar in lika många hösten 2003 utbildas
            det totalt 768
          </note>
          <note>
            poliser.
          </note>
          <note>
            Av budgetpropositionen framkommer inte heller hur polismyndigheten
            ska få råd att anställa de nya poliserna. Det är redan i dag ett
            stort problem i mitt hemlän.
          </note>
          <note>
            Ett annat bekymmer är att eftersom regeringen inte anpassar budgeten
            efter polisväsendets behov måste efterjusteringar göras genom
            tilldelningar av extra medel. Detta gör det också mycket svårt
            att planera för polisväsendet på längre sikt.
          </note>
          <note>
            Jag vill också lyfta fram de många långtidssjukskrivningarna,
            som har ökat från år 2000 till 2001. Långtidsfrånvaron bland poliser
            har också ökat. Enligt uppgift i ett enda län räknas det med att
            20 stycken av de långtidssjukskrivna inte kommer att återvända
            till arbete. Ställer man antalet kort- och långtidssjukskrivna
            i relation till de poliser som utbildas, och dessutom en hög medelålder
            där ganska många poliser har läkarintyg på att bli befriade från
            yttre tjänst, är nettotillökningen för nya poliser låg framöver
            - trots satsningarna på nya platser.
          </note>
          <note>
            Jag vill lämna polisverksamheten och gå över till våld mot kvinnor
            och barn. Våld mot kvinnor är ett brott, och brottsliga gärningar
            är straffbara. Trots detta får i dag brottsoffren, kvinnorna,
            fly sina hem efter misshandel och övergrepp. Kvar sitter gärningsmannen
            i orubbat bo. Det är upprörande att det är offret som har en svagare
            ställning efter övergrepp. Det är offret som får fly och gömma
            sig medan gärningsmannen kan fortsätta att leva i parets bostad
            och röra sig fritt i samhället. Kvinnor med barn, som misshandlas
            av en man de har en relation till, tvingas fly hemmet, flytta
            runt och leva gömda. Dessutom ifrågasätter de sociala myndigheterna
            om de är lämpliga vårdnadshavare på grund av avsaknad av en fast
            bostadsadress. Det är häpnadsväckande att representanter från
            sociala myndigheter kan lägga ytterligare bördor på offret utan
            hänsyn till omständigheterna och till varför de saknar en fast
            bostadsadress.
          </note>
          <note>
            Det är hög tid att attityder och värderingar bearbetas inom beslutande
            församlingar och av myndigheterna. Man ska där i samverkan garantera
            att brottsoffret, med barn, får tillgång till familjens bostad
            och att polisen, med lagens hjälp, flyttar på gärningsmannen.
          </note>
          <note>
            Vi har alla ett ansvar att agera när vi misstänker att någon
            blir misshandlad. Fler måste våga tala och anmäla den som misshandlar.
            Mäns våld mot kvinnor och barn understöds när vi inte reagerar
            och agerar.
          </note>
          <note>
            Kvinnomisshandeln är så utbredd i dagens samhälle att den betraktas
            som ett folkhälsoproblem. Den snedvridna kvinnosyn som förmedlas
            i medier, där kvinnor och barn exploateras som objekt, har visat
            sig få en förödande påverkan på människor. Respekten för kvinnor
            har minskat, och vi förfäras över de ökade våldtäkterna, som i
            dag kan drabba vem som helst och var som helst. Hur vuxna våldsmän
            agerar är en alarmerande signal på hur det står till med respekt,
            moral och omsorg om varandra i samhället.
          </note>
          <note>
            Jag vill också ta upp frågan om barnen som utsätts för våld.
            Våld drabbar ju alla grupper, även de mest oskyldiga, barn, som
            utsätts för misshandel och även misshandel till döds. Små barn,
            helt utlämnade, har utsatts för besinningslöst våld av en närstående.
            De har kvävts, sparkats och förgiftats till döds.
          </note>
          <note>
            Nyligen har vi fått veta att en av gärningsmännen, som brutalt
            dödat sin styvson, fått en fängelsedom på tre och ett halvt år.
            Det är naturligtvis många som har upprörts över den domen. Man
            kan fråga sig vilket värde barn har i det svenska rättsväsendet.
          </note>
          <note>
            Barnkonventionen ska ge barnet en starkare ställning i samhället,
            men hur tolkar våra myndigheter barnkonventionen? Brott mot barn
            ska betecknas som mycket allvarliga - ändå väljer domstolen den
            lägre straffskalan.
          </note>
          <note>
            Jag anser att rättsskyddet för barn som misshandlas måste bli
            starkare. Jag vädjar till justitieministern, som inte finns här
            nu, att medverka till att brott mot små barn betraktas som extra
            allvarliga. Finns det brister i tillämpningen av lagen måste de
            åtgärdas omgående. Rättsskyddet måste bli bättre för de allra
            svagaste i samhället.
          </note>
          <note type="speaker">
            Anf. 169 ULF SJÖSTEN (m):
          </note>
          <note>
            Fru talman! Bristerna i det svenska rättsväsendet blir alltmer
            påträngande. Det har vi fått många bevis för här i kammaren under
            dagens lopp.
          </note>
          <note>
            En socialdemokratisk nedrustningspolitik slår nu igenom med full
            kraft.
          </note>
          <note>
            Många polisstationer har stängt, närpoliser har försvunnit, utredningshögarna
            växer och köerna till domstolarna för att få sin sak rättsligt
            prövad blir längre och längre.
          </note>
          <note>
            Människor känner sig i allt större utsträckning otrygga i vårt
            land.
          </note>
          <note>
            Många kommuner känner sig tvingade att göra det som staten inte
            klarar fullt ut i dag. Kommunala brandkårer nattpatrullerar, division
            5-laget i fotboll övervakar den med svett och hårt arbete nybyggda
            klubbstugan och väktare patrullerar på allmän plats.
          </note>
          <note>
            Det är bra att kommunerna, de brottsförebyggande råden - som
            har nämnts med emfas tidigare i dag av justitieministern - organisationer,
            företag och enskilda engagerar sig i olika former av brottsförebyggande
            arbete. Det nuvarande engagemanget, som ofta finns i en gränszon,
            fru talman, är dock ofta av nöd tillkommet och en följd av att
            rättsväsendet i dag inte klarar sin uppgift fullt ut.
          </note>
          <note>
            Handläggningstiderna tenderar också att öka, vilket är särskilt
            allvarligt när det gäller brott som begås av unga. Det är alltid
            viktigt att samhällets reaktion på brott är snabb, tydlig och
            konsekvent. Det är aldrig viktigare än när brotten begås av unga
            människor, under 18 år. Tidiga insatser av preventiv, repressiv
            eller rehabiliterande art kan i väldigt många fall förhindra fortsatt
            brottslig verksamhet och föra en ung människa in på rätt spår
            i livet. Det är då viktigt att hela rättskedjan med polis, åklagare
            och domstolar fungerar bra. Det räcker med att en länk bryts för
            att möjligheterna till den snabba och tydliga reaktionen ska försvinna.
          </note>
          <note>
            Grovt våld tenderar att bli grövre och inträffa oftare. Det finns
            många orsaker till att våldet eskalerar, men en viktig orsak,
            fru talman, är att polisnärvaron har minskat kraftigt i bostadsområden,
            på gator och torg och inte minst bland ungdomar i riskzonen för
            att hamna i missbruk och kriminalitet.
          </note>
          <note>
            En tillåtande attityd till droger har smugit sig in hos alltför
            många ungdomar. Det svenska samhället står fortfarande starkt
            och samlat i sin kamp mot droger trots att många drogliberala
            krafter verkar ute i Europa.
          </note>
          <note>
            Det är bra. Den kampen måste vi alla föra med ännu större kraft
            i framtiden.
          </note>
          <note>
            Trots detta är det i dag för många unga som ser de nya så kallade
            designade drogerna, som exempelvis ecstasy, partypoppers och för
            den delen GHB och GBL, som bara ett medel för att festa och ha
            kul. Det är en mycket oroande utveckling, där all kraft måste
            uppammas för att påverka ungdomarnas egna attityder. Det är viktigt
            att samhället och lagstiftande organ, som vi själva, reagerar
            snabbt och tydligt när nya droger dyker upp på arenan. Det ska
            inte ta flera år, fru talman, att narkotikaklassa en dödlig drog
            som exempelvis GHB.
          </note>
          <note>
            Rättsväsendet i ett brett perspektiv har givetvis en central
            roll i detta förebyggande arbete.
          </note>
          <note>
            Under stor del av 1990-talet har den socialdemokratiska regeringen
            bidragit till att försämra förutsättningarna för den svenska polisen
            och det övriga rättsväsendet. Mot bakgrund av de rapporter som
            dagligen kommer om rättsväsendets tillkortakommanden borde slutsatsen
            vara att rättsväsendets rehabilitering och rekonstruktion prioriterades
            i statsbudgeten för 2003. Fru talman! Den socialdemokratiska budgeten
            kan beskrivas med orden "för lite" och, tyvärr, i många fall "för
            sent".
          </note>
          <note>
            Trots detta säger nu Socialdemokraterna att man satsar kraftfullt
            på rättsväsendet. Det har vi hört från denna talarstol åtskilliga
            gånger, under denna debatt och tidigare. Den uppfattningen delas
            inte av åklagarna, som med budgeten för 2003 riskerar ytterligare
            personalminskningar när det gäller både åklagare och kanslister.
          </note>
          <note>
            Svenska polisförbundet i Stockholms län säger nej till nyanställningar
            av polisaspiranter med anledning av länets skenande budgetunderskott.
          </note>
          <note>
            Länspolismästaren i Stockholm begär mer pengar för att klara
            verksamheten 2003.
          </note>
          <note>
            Polisbemanningen i Svenljunga kommun, i Sjuhäradsbygden, som
            jag kommer från, har under en längre tid varit en polis två timmar
            i veckan. I
          </note>
          <note>
            Svenljunga hade man en gång i tiden flera poliser varje dag i
            veckan.
          </note>
          <note>
            Förändringar är bra, ärade ledamöter, men här har det gått för
            långt. Dessa exempel är inte unika utan betecknar ett tillstånd
            som i större eller något mindre omfattning råder i hela Sverige.
          </note>
          <note>
            Fru talman! Många människor känner sig i dag inte trygga i sin
            vardag. Tryggheten består inte enbart av att samhället har tillräckligt
            många poliser eller åklagare. Men människor har en självklar rätt
            att känna sig trygga till liv och egendom i Sverige. Människor
            har rätt att förvänta sig att misstänkta brottslingar lagförs
            och i förekommande fall bestraffas för sina gärningar. Man har
            också rätt att förvänta sig att grova brottslingar finns kvar
            inom lås och bom så länge som de utgör ett allvarligt hot mot
            enskilda människor och samhället i stort.
          </note>
          <note>
            Vi moderater vill stärka rättsväsendet, och vi har därför för
            de två år som berörs här, 2003 och 2004, anslagit ca 2 miljarder
            mer än regeringen till rättsväsendet. Vi vill stärka skyddet för
            den enskilde invånaren i vårt land, med den grundprincipen att
            det inte är de som följer lagen som ska behöva ändra livsstil
            utan de som bryter mot lagen.
          </note>
          <note>
            Vi tror också att Sverige behöver en fjärde polishögskola. Min
            personliga uppfattning, fru talman, är att den bör placeras i
            västra Sverige och varför inte i den ort där samtliga aktörer
            i Västsverige tycker att den är bäst lämpad att ligga, i Borås?
          </note>
          <note>
            Fru talman! Vi moderater vill agera nu för att slippa reagera
            senare.
          </note>
          <note type="speaker">
            Anf. 170 HILLEVI ENGSTRÖM (m):
          </note>
          <note>
            Fru talman! Ingen kedja är starkare än dess svagaste länk, brukar
            man säga. Dessvärre är alla länkar i rättskedjan på tok för svaga
            och underdimensionerade för att klara av medborgarnas berättigade
            krav. Därför tillför Moderaterna i sin budget närmare 2 miljarder
            extra under en tvåårsperiod.
          </note>
          <note>
            Låt mig ta några exempel.
          </note>
          <note>
            På åklagarsidan är det en mycket kraftig arbetsbelastning som
            leder till en enorm press på personalen som också resulterar i
            stora sjukskrivningstal. Därutöver finns det närmare 100 000 brott
            med känd gärningsman som inte klaras upp på grund av bristande
            resurser.
          </note>
          <note>
            Inom kriminalvården råder det också en stor arbetsbelastning
            och en stor överbeläggning - det har vi hört här i kammaren i
            dag. Det är dubbelbeläggning i celler som endast är avpassade
            för en person. Detta leder till en ren förvaring, och det möjliggör
            inte vårdande insatser. Det leder också till att kampen mot narkotika
            på anstalterna försvåras, och möjligheterna för personalen att
            genomföra ett professionellt arbete minskar.
          </note>
          <note>
            JO har även mottagit flera anmälningar och har också lämnat synpunkter
            på att man inte får ta emot besök när man är häktad eller är dömd
            till fängelse.
          </note>
          <note>
            Inom kriminalvården finns det ca 5 500 narkomaner, och det antalet
            blir sannolikt större med den politik som regeringen för. Den
            rådande svåra situationen riskerar även att ytterligare försvåra
            kompetensförsörjningen, särskilt i storstäderna där de anställda
            kan få jobb på andra håll.
          </note>
          <note>
            Det förs en diskussion på sina håll om att en möjlig väg att
            komma till rätta med den här beläggningssituationen inom kriminalvården
            skulle vara att man återinför halvtidsfrigivningen. Det är i alla
            fall någonting som vi moderater aldrig kan ställa upp på. Redan
            i dag anser vi att strafflängden för grova våldsbrott är för kort,
            och att frige grovt kriminella personer på grund av att det råder
            platsbrist skulle vara samhällets riktiga reträtt.
          </note>
          <note>
            Sedan ska jag gå över till polisen. Jag ska citera ur Rikspolisstyrelsens
            budgetunderlag. Där skriver man: "En samlad bedömning av det aktuella
            resursläget kännetecknas av att det alltjämt råder en differens
            mellan statsmaktens målsättning för polisverksamheten och myndigheternas
            reella möjligheter att bedriva polisverksamhet enligt dessa intentioner
            och mål. I praktiken gäller att de lokala polisstyrelserna i sina
            verksamhetsplaner tvingas prioritera mellan de av statsmakterna
            prioriterade områdena."
          </note>
          <note>
            Att prioritera innebär som vi alla känner till att välja bort,
            att välja bort en angelägen arbetsuppgift.
          </note>
          <note>
            Om en ekonomisk balans ska klaras av måste man, enligt Rikspolisstyrelsen,
            minska antalet anställda inom polisen med ca 1 800 personer.
          </note>
          <note>
            Och antagningen till polishögskolan måste reduceras till ett
            minimum.
          </note>
          <note>
            Sedan kan man också säga att åldersstrukturen är hög och att
            det är höga sjukskrivningstal inom polisen. I genomsnitt är polisanställda
            sjukskrivna 3 ½ veckor per år. Det innebär 1 500 årsarbetskrafter.
          </note>
          <note>
            Rätta mig om jag har fel, men har inte justitieministern sagt
            att det här är den största satsningen någonsin inom rättsväsendet?
            Då kan jag konstatera att det inte duger, att medborgarna har
            rätt till en bättre rättsstat. Det gäller brottsoffren, andra
            medborgare, de kriminella själva och de anställda i rättsväsendet.
          </note>
          <note>
            Slutligen vill jag säga att Rikspolisstyrelsen är väldigt oroad
            över att polisverksamheten kommer att sjunka till en oacceptabelt
            låg nivå om utvecklingen inte bryts. Det är också hämtat ur deras
            budgetunderlag.
          </note>
          <note>
            Jag har tyvärr samma oro som Rikspolisstyrelsen. Detta är inte
            någonting som är taget från en annan planet utan från verkligheten.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 december.)
          </note>
          <note>
            7 § Fortsatt svenskt deltagande i en internationell säkerhetsstyrka
            i Afghanistan
          </note>
          <note>
            Föredrogs utrikes- och försvarsutskottets betänkande 2002/03:UFöU1
          </note>
          <note>
            Fortsatt svenskt deltagande i en internationell säkerhetsstyrka
            i Afghanistan (prop. 2002/03:21).
          </note>
          <note type="speaker">
            Anf. 171 ESKIL ERLANDSSON (c):
          </note>
          <note>
            Fru talman! Det sammansatta utrikes- och försvarsutskottet behandlar
            i det betänkande som ligger på kammarens bord i dag fortsatt svenskt
            deltagande i en internationell säkerhetsstyrka i Afghanistan.
          </note>
          <note>
            Utskottet föreslår att riksdagen återigen beslutar att bemyndiga
            regeringen att ställa en väpnad styrka till den internationella
            säkerhetsstyrkans förfogande. Styrkans uppgift blir liksom tidigare
            att bistå den afghanska övergångsregeringen med att upprätthålla
            säkerheten i Kabul med omgivande områden.
          </note>
          <note>
            Jag kan, fru talman, med tillfredsställelse konstatera att det
            vid detta tillfälle liksom vid tidigare beslut i den här frågan
            råder enighet mellan riksdagens partier. Det är enighet om att
            Sverige bör delta i en internationell säkerhetsstyrka i Afghanistan.
          </note>
          <note>
            Varför nu detta? Jo, FN har givit den internationella styrkan
            ett mandat som tillåter fredsframtvingande åtgärder och användande
            av våldsmedel. Att riksdagen ger regeringen bemyndigande att sända
            svensk väpnad trupp på uppdrag i annat land på denna grund är
            ett beslut som emellertid innebär att vi ger de här människorna
            ett betydande ansvar. Vi vet att tragedier har inträffat och kan
            komma att inträffa även framgent, kanske till och med innebärande
            förluster i människoliv i samband med att vi gör de här fredsframtvingande
            uppdragen och att de slutförs.
          </note>
          <note>
            Det är min och Centerpartiets uppfattning att mänskliga rättigheter,
            demokrati och fredsfrämjande uppdrag hör ihop. Det går inte att
            dela på dessa faktorer. Mänskliga rättigheter och demokratisk
            samhällsstyrning är fredsfrämjande. Och i detta sammanhang måste
            enligt vår uppfattning
          </note>
          <note>
            Sverige ikläda sig sitt - och vårt - internationella ansvar.
          </note>
          <note>
            Sverige har härvidlag en tradition, en tradition som innebär
            att vi har varit konstruktiva och nyskapande aktörer på det internationella
            planet och i det internationella samarbetet för att skapa fred.
            Jag vill också framhålla att internationell fred och säkerhet
            är ett övergripande mål även i den svenska säkerhetspolitiken.
            Ett grundläggande mål för säkerhets- och försvarspolitiken är
            också att solidariskt bidra till en fredlig utveckling i vår omvärld.
            När det gäller den internationella delen av säkerhetspolitiken
            ska Sverige i samverkan med andra stater aktivt verka för fred
            och ökad säkerhet. Därigenom bidrar vi till ökad säkerhet i omvärlden
            men också för oss själva.
          </note>
          <note>
            Fru talman! Säkerhet och stabilitet är enligt min och, i detta
            fall, hela utskottets uppfattning en förutsättning för genomförandet
            av ett effektivt humanitärt bistånd och ett långsiktigt återuppbyggande
            av ett förstört land. Jag vill, fru talman, yrka bifall till förslaget
            i föreliggande betänkande.
          </note>
          <note type="speaker">
            Anf. 172 TONE TINGSGÅRD (s):
          </note>
          <note>
            Fru talman! Ett enigt utskott står bakom förslaget i det sammansatta
            utrikes- och försvarsutskottets betänkande som jag här och nu
            yrkar bifall till.
          </note>
          <note>
            Det är knappt ett år sedan en likaledes enig riksdag beslutade
            att Sverige skulle sända sitt bidrag till ISAF, International
            Security Assistance
          </note>
          <note>
            Force, och så sent som i juni beslutade denna kammare enigt om
            att förlänga insatsen.
          </note>
          <note>
            Det är en styrka att det råder politisk enighet kring Sveriges
            ambition att medverka i internationella insatser av detta slag
            och att den enigheten manifesteras också när det kommer till handling.
          </note>
          <note>
            Jag är övertygad om att det råder stor enighet också i bedömningen
            att engagemanget i Afghanistan kommer att bli långvarigt och att
            insatserna även framöver måste vara såväl civila som militära.
          </note>
          <note>
            Den underrättelsepluton som skickades iväg för ett år sedan har
            nu ersatts av en enhet för civil-militär samverkan, det som på
            försvarsengelska förkortas CIMIC. Det betyder inte att läget i
            Afghanistan är lugnt, inte ens lugnare nu än då, bara att behovet
            är annorlunda. Fortfarande görs insatsen på grundval av en FN-resolution
            som hänvisar till kap. 7 i
          </note>
          <note>
            FN-stadgan, det vill säga att fredsframtvingande insatser inte
            kan uteslutas. Det innebär ett stort ansvar i att säkra att den
            svenska styrkan är väl utbildad och väl utrustad.
          </note>
          <note>
            Samtidigt med detta militära bidrag görs betydande satsningar
            på humanitärt bistånd. För svensk del har det under år 2001 uppgått
            till ca
          </note>
          <note>
            250 miljoner. Enligt UD:s nya landsstrategi för Afghanistan från
            januari i år ska mellan 750 miljoner och 1 miljard avsättas fram
            till och med 2004
          </note>
          <note>
            och till den änden har Sida satt upp ett biståndskontor i Kabul,
            vilket det sammansatta utskottet noterar med tillfredsställelse.
          </note>
          <note>
            Beslutet, som utskottets förslag med all säkerhet leder till,
            betyder att den svenska styrkan kan stanna kvar i Afghanistan
            som längst till den 19
          </note>
          <note>
            december 2003 utan att regeringen behöver återkomma till riksdagen.
          </note>
          <note>
            Det innebär också att de 100 miljoner som den svenska insatsen
            kommer att kosta ska finansieras från utgiftsområde 6 och anslag
            6:1.
          </note>
          <note type="speaker">
            Anf. 173 CECILIA NILSSON WIGSTRÖM (fp):
          </note>
          <note>
            Fru talman! I helgen har vi kunnat läsa i tidningarna att 15
            afghanska barn frusit ihjäl i ett flyktingläger i Pakistan då
            kylan kröp ned mot 15
          </note>
          <note>
            minusgrader. Det är tragiskt hur det afghanska folket fortsätter
            att lida.
          </note>
          <note>
            En del har blivit bättre sedan en övergångsregering har kommit
            på plats, exempelvis när det gäller att öppna skolorna igen. Men
            fortfarande är det afghanska folket i stort behov av humanitärt
            bistånd. Vid en givarkonferens i Tokyo i början av året utlovades
            1,8 miljarder dollar i bistånd av övriga världen, men hittills
            har bara hälften av årets utlovade bistånd betalats ut. Detta
            utsätter givetvis afghanerna för ytterligare svårigheter.
          </note>
          <note>
            Utöver bistånd ställer världssamfundet upp med en internationell
            säkerhetsstyrka, ISAF. Totalt bidrar 22 länder till att det i
            Kabul med omgivningar finns 4 800 soldater på plats för att upprätthålla
            ordning och säkerhet. De är där med FN-mandat grundat på artikel
            7 i FN-stadgan.
          </note>
          <note>
            Sverige har bidragit med upp till 45 personer sedan starten i
            januari i år.
          </note>
          <note>
            Detta är personer som inte är värnpliktiga. De har ställt upp
            av egen vilja på ett ytterst förtjänstfullt sätt.
          </note>
          <note>
            Från början skickade vi ned elitsoldater, men i sommar har dessa
            bytts ut mot personal inriktad på civil-militär samverkan. Den
            svenska styrkan har lyckligtvis inte blivit indragen i några strider.
            Den är ändock beredd och utbildad för detta om det skulle vara
            nödvändigt. Svenskarna är i praktiken inriktade på återuppbyggnad
            av teknisk och social infrastruktur. Det handlar om utvecklingsprojekt
            inom utbildning, vattenförsörjning, sjukvård med mera. Denna förändring
            är angelägen och en naturlig fortsättning på det inledande säkerhetsarbetet.
          </note>
          <note>
            Jag vill yrka bifall till förslaget i utskottets betänkande.
            Folkpartiet liberalerna står bakom att Sverige ställer upp med
            denna hjälp till Afghanistan i ytterligare ett år. Sveriges biståndsinsatser,
            som de kommande åren förväntas ligga på ungefär 300 miljoner kronor
            om året, bör också nämnas. De är också viktiga.
          </note>
          <note>
            Med anledning av den försämrade säkerhetssituationen har vi framfört
            synpunkter i ett särskilt yttrande. Säkerhetssituationen i Afghanistan,
            inte minst utanför ISAF:s område i Kabul, är fortfarande bekymmersam
            och har försämrats på senare tid. Även inne i Kabul har situationen
            i viss mån försämrats. Premiärminister Karzai utsattes till exempel
            för ett mordförsök i september.
          </note>
          <note>
            Det finns många krafter som vill destabilisera landet och regeringen.
          </note>
          <note>
            Ute i landet hindrar lokala milisgrupper regeringen och utländska
            biståndsgivare från att utföra sina insatser. De utövar makt över
            befolkningen och skapar ett klimat där mänskliga rättigheter lätt
            åsidosätts. I
          </note>
          <note>
            höst har fyra återöppnade skolor som drivs av svenska biståndsorganisationer
            bombats, troligen för att de var flickskolor. Det är ett tecken
            på att den religiösa fundamentalism fortfarande verkar som under
            flera år grovt kränkt de afghanska kvinnornas mänskliga rättigheter.
          </note>
          <note>
            Våldsspiralen leder till en ond cirkel där även de som vill se
            en avväpning inte vågar lämna ifrån sig vapnen. Vapen styr i stället
            för rättssäkerhet och myndigheter. Regeringen har inte kontroll
            över landet.
          </note>
          <note>
            Ytterligare en destabiliserande faktor är den opiumodling som
            har kommit i gång igen och som blivit alltmer intensiv. Den beräknas
            i år uppgå till 2,5 miljoner ton. Försäljningsinkomsterna gör
            lokala krigsherrar finansiellt oberoende och i dess spår grasserar
            våld och kriminalitet.
          </note>
          <note>
            Detta är en destabiliserande faktor också för länderna i området
            som
          </note>
          <note>
            Kirgizistan och Pakistan.
          </note>
          <note>
            Utan fred och säkerhet undermineras ett effektivt, humanitärt
            och demokratifrämjande bistånd. Afghanistans långsiktiga sociala
            och ekonomiska utveckling står på spel när säkerhetsläget nu försämras.
          </note>
          <note>
            Fru talman! Både FN:s generalsekreterare Kofi Annan och den afghanska
            regeringen har till FN:s säkerhetsråd tydligt framfört behovet
            av ökade insatser för att stärka säkerhetsläget i landet. De har
            begärt att
          </note>
          <note>
            ISAF:s mandat också ska omfatta några regionstäder som Mazar-i-Sharif
            och Kandahar. Vi är några här i dag som har träffat EU:s sändebud
            i
          </note>
          <note>
            Afghanistan, herr Vedrell. Jag vill gärna ta upp vad ett annat
            sändebud i landet, nämligen FN:s Lakhdar Brahimi, har framfört
            till säkerhetsrådet:
          </note>
          <note>
            Utvidgningen av ISAF skulle ha en otroligt stor effekt på säkerheten
            och skulle kunna uppnås med relativt få trupper, för relativt
            liten kostnad och med liten fara för dessa trupper.
          </note>
          <note>
            I samband med att FN nu har beslutat att ge säkerhetsstyrkan
            ytterligare ett år har en geografisk utvidgning av området inte
            skett. I takt med att situationen tillåts spåra ur ökar kostnaderna
            och svårigheterna för att senare kunna upprätta säkerheten. Förebyggande
            agerande är viktigt. Vi är alla eniga om att FN så långt som möjligt
            ska förebygga krig. Alltför ofta kommer dock FN in alldeles för
            sent. Rwanda och Bosnien är två sådana exempel. Låt oss inte upprepa
            dessa misstag!
          </note>
          <note>
            Folkpartiet liberalerna fick inte med övriga partier på att i
            utskottsbetänkandet beklaga att FN:s säkerhetsråd avstått från
            att utöka ISAF:s mandat. Därför skrev vi ett särskilt yttrande.
            Vi hade gärna sett att övriga partier velat ställa sig bakom att
            uppmana den svenska regeringen att påverka övriga EU-länder och
            USA att ställa sig bakom en sådan utvidgning. Skulle en utvidgning
            komma till stånd innebär det förstås behov av mer personella resurser.
            Då måste även Sverige vara berett att bidra till detta.
          </note>
          <note>
            Afghanistan angår oss. Vi har inte bara en skyldighet såsom medmänniskor
            att hjälpa det afghanska folket. I en globaliserad värld är vi
            beroende av varandra. Vi påverkas av det som sker i Afghanistan.
            EU har tagit emot 100 000 asylsökande från landet. Ministerrådet
            beslutade nyligen att sända tillbaka alla från och med mars nästa
            år, i början frivilligt och sedan med tvång, trots att säkerhetssituationen
            är långt ifrån under kontroll.
          </note>
          <note>
            Jag nämnde nyss opiumproduktionen. Opium görs om till heroin
            och säljs på gatorna i Europa. Under talibanregimen kom 80 % av
            allt heroin som såldes i Europa från Afghanistan.
          </note>
          <note>
            Vi berörs också av Afghanistan när det gäller vår säkerhet. Säkerheten
            för Sverige hänger inte bara på vårt närområde. Hotbilden är förändrad
            och utgörs numera bland annat av miljöförstöring och terrorism.
          </note>
          <note>
            Trots detta finns det 32 000 FN-sanktionerade soldater i Kosovo
            men bara 4 800 i Afghanistan. Al-Qaida fick en bas i Afghanistan.
            Vi kan inte utesluta att Afghanistan återigen blir ett land som
            härbärgerar terrorister.
          </note>
          <note>
            Det kommer att ta ungefär tio år för landet att bygga upp en
            nationell armé och poliskår. Hittills har det tyvärr föresenats
            lite grann på grund av det uteblivna och försenade biståndet.
            Det internationella samfundet måste vara berett att stödja landet
            under lång tid framöver. Centralt för landets framtid är givetvis
            fungerande demokratiska institutioner, rättssäkerhet och social
            och ekonomisk återhämtning. Men det kan inte komma till stånd
            utan avväpning och fred.
          </note>
          <note>
            På onsdag kommer den afghanske presidenten Karzai hit. Vad kommer
            Anna Lindh att säga till honom? Att döma av hennes partikolleger
            i utskottet är hon inte beredd att utlova Sveriges stöd när det
            gäller en utvidgning av ISAF.
          </note>
          <note type="speaker">
            Anf. 174 TONE TINGSGÅRD (s) replik:
          </note>
          <note>
            Fru talman! För att det inte ska föreligga några missförstånd
            vill jag bara med anledning av det anförande som vi just har hört
            säga att jag är övertygad om att samtliga ledamöter av det sammansatta
            utskottet delar den bedömning av situationen i Afghanistan som
            Cecilia Nilsson Wigström beskriver. Att vi inte har tagit detta
            tillfälle för att begära en utvidgning av mandatet tror jag faktiskt
            baseras mer på formella grunder.
          </note>
          <note>
            Frågan handlar här om att förlänga mandatet för den styrka som
            redan finns i Afghanistan. Det kan vi göra.
          </note>
          <note>
            Det är FN som utvidgar mandatet. Där arbetar Sverige med säkerhet
            lika konstruktivt som man gör i andra sådana situationer.
          </note>
          <note>
            Jag tycker att det var viktigt att få säga detta. Det handlade
            inte om någon åsiktsskillnad utan mer om en formskillnad.
          </note>
          <note type="speaker">
            Anf. 175 CECILIA NILSSON WIGSTRÖM (fp) replik:
          </note>
          <note>
            Fru talman! Det gläder mig att höra att Tone Tingsgård delar
            vår uppfattning om att situationen i Afghanistan är bekymmersam
            och har blivit sämre och att FN borde hörsamma den afghanska regeringens
            och FN:s generalsekreterares vädjan om ytterligare hjälp.
          </note>
          <note>
            Jag är ny här i Sveriges riksdag och tycker att det är lite tråkigt
            om det ska vara formella skäl som sätter hinder för oss som riksdagsledamöter
            att kunna uttrycka vår politiska vilja. Men jag hoppas att Anna
          </note>
          <note>
            Lindh, i och med Tone Tingsgårds inlägg, på onsdag kommer att
            lova president Karzai att Sverige kommer att verka för en utvidgning
            av mandatet.
          </note>
          <note type="speaker">
            Anf. 176 ERLING WÄLIVAARA (kd):
          </note>
          <note>
            Fru talman! Sverige har en lång tradition när det gäller deltagande
            i internationella fredsbevarande insatser. Det är därför mer eller
            mindre självklart att vi även i fortsättningen ska bidra till
            stabiliseringsarbetet i
          </note>
          <note>
            Afghanistan. Så är det för Kristdemokraterna i alla fall.
          </note>
          <note>
            Efter en lång tid av sovjetisk krigföring, inbördeskrig och fundamentalistiskt
            talibanstyre har en demokratiseringsprocess påbörjats i Afghanistan.
            Det är viktigt att få ett slut på lidande, förtryck och kvinnoförnedring.
            Men vägen till demokrati och mänskliga rättigheter är mödosam
            och lång. Afghanistan präglas av stora inre motsättningar, men
            förhoppningsvis kommer den försonings- och återuppbyggnadsprocess
            som tog sin början för ungefär ett år sedan i Kabul att leda till
            att landet kan byggas upp till en fungerande stat, en stat med
            respekt för mänskliga rättigheter, frihet och demokrati.
          </note>
          <note>
            Fru talman! Det internationella samfundet spelar en viktig roll
            och kommer också i framtiden att spela en viktig roll som garant
            för fred och stabilitet i Afghanistan. FN ska också stå som garant
            för den långsiktiga finansieringen av återuppbyggnaden av staten
            och statens grundläggande institutioner och funktioner som polis-
            och rättsväsende, sjukvård och inte minst återuppbyggnaden av
            ett fungerande och heltäckande utbildningsväsende.
          </note>
          <note>
            För att återuppbyggnadsarbetet ska kunna ske någorlunda friktionsfritt
            är det därför viktigt att den afghanska övergångsregeringen får
            hjälp att upprätthålla säkerheten så att en demokratisk utveckling
            kan fortskrida. Hoten mot arbetet för att nå demokrati och mänskliga
            rättigheter i
          </note>
          <note>
            Afghanistan är många - hot från regionala krigsherrar, olika
            extremistgrupper eller andra regeringsfientliga krafter som av
            en eller annan anledning inte ställer upp på övergångsregeringen.
            ISAF, den av FN sanktionerade internationella fredsfrämjande styrkan,
            spelar mot denna bakgrund en mycket viktig roll. ISAF:s mandat
            är att bistå övergångsregeringen med att upprätthålla säkerheten
            i Kabul och dess omedelbara närhet.
          </note>
          <note>
            Fru talman! Det är viktigt att den fredsfrämjande insatsen i
            Afghanistan upplevs som långsiktig och resolut av afghanerna själva.
            Därigenom kan insatsen förhoppningsvis bidra till att avskräcka
            regionala krigsherrar och andra från sådan verksamhet som kan
            hota landets återuppbyggnad och övergång till fred, stabilitet
            och försoning. I det långsiktiga arbetet spelar Sverige en viktig
            roll, både genom kontakter på ministernivå inom
          </note>
          <note>
            EU och genom kontakter på olika nivåer till exempel inom FN.
            Jag hoppas att Sverige tar på sig den rollen.
          </note>
          <note>
            Fru talman! Såväl regeringen som det sammansatta utskottet har
            i ett tidigt skede klargjort rågången mellan ISAF:s mandat och
            den USA-
          </note>
          <note>
            ledda Operation Enduring Freedom. Kristdemokraterna har inga
            särskilda synpunkter på dessa gränsdragningar. Att ett visst informationsutbyte
            mellan ISAF och USA-koalitionen är nödvändigt, inte minst för
            att undvika vådaskjutningar, ser vi som en självklarhet.
          </note>
          <note>
            Även om Operation Enduring Freedom inte primärt syftar till att
            skapa stabilitet i Afghanistan är det inte orimligt att tänka
            sig att detta blir en bieffekt. Förhoppningsvis kan den multinationella
            USA-ledda styrkan bidra till att den säkerhet som ISAF garanterar
            i Kabulområdet även utsträcks till övriga delar av landet.
          </note>
          <note>
            Fru talman! Med detta vill jag anmäla att Kristdemokraterna stöder
            regeringens proposition, och därmed utskottets förslag, om fortsatt
            svenskt deltagande i den internationella säkerhetsstyrkan i Afghanistan.
          </note>
          <note>
            Vi vet att det är ett stort ansvar som vi tar på oss då vi fortsätter
            att ha svenskar i en av världens kanske hetaste krutdurkar. Men
            jag vill också understryka som många redan har gjort här att det
            är tillfredsställande att konstatera att det här i kammaren råder
            fortsatt politisk enighet om det fortsatta svenska engagemanget.
            Det är en viktig utrikes- och säkerhetspolitisk markering.
          </note>
          <note type="speaker">
            Anf. 177 BERIT JÓHANNESSON (v):
          </note>
          <note>
            Fru talman! Jag vill börja med att yrka bifall till det sammansatta
            utrikes- och försvarsutskottets förslag i betänkande UföU1. Vi
            står alltså bakom det för att vi anser att det är av stor vikt
            att FN genom den internationella säkerhetsstyrkans närvaro i landet
            tar ansvar för att skapa förutsättningar för humanitärt bistånd
            och återuppbyggnad för en fredlig och demokratisk utveckling i
            landet.
          </note>
          <note>
            Sveriges bidrag till den internationella säkerhetsstyrkan i Afghanistan
            omfattar högst 45 personer under ett år.
          </note>
          <note>
            FN-mandatet innebär att det är säkerheten i Kabul med omnejd
            som är ISAF:s uppgift. Det framgår av texterna i regeringens proposition
            och i utskottets betänkande, och vårt ställningstagande vilar
            också på detta.
          </note>
          <note>
            Av betydelse för vårt ställningstagande har också varit, liksom
            inför det förra beslutet, de garantier som givits, att ISAF, det
            vill säga FN-
          </note>
          <note>
            styrkan, på intet sätt är instruktions- och befälsmässigt underställd
            det amerikanska centralkommandot och därmed inte ska sammanblandas
            med den krigföring som USA har bedrivit i landet.
          </note>
          <note>
            Regeringen har, står det i propositionen, beslutat att två svenska
            officerare ska vara placerade i den amerikanska staben i US Centcom
            i Florida till och med den 31 december 2002. Detta är ett led
            i det svenska engagemanget mot terrorismen. Det här är ingenting
            som har underställts riksdagen, och Vänsterpartiet står inte bakom
            denna åtgärd.
          </note>
          <note>
            Den internationella säkerhetsstyrkan är inte ett i Afghanistankriget
            stridande förband eller del av sådant förband. Detta är också
            nu helt klarlagt i betänkandet. De uppgifter som har förekommit
            om att svensk trupp i Afghanistan deltar i striderna är således
            felaktiga, vilket var mycket viktigt för oss att klargöra. Det
            är märkligt att en ledande folkpartist offentligt faktiskt har
            gått ut med oriktiga uppgifter i en så här allvarlig fråga men
            nu är detta alltså klarlagt.
          </note>
          <note>
            De svenska soldaterna har vissa ledningsuppdrag men det största
            svenska bidraget handlar främst om civil-militär samverkan samt
            om ledning av minröjningsverksamhet - uppgifter som är ett direkt
            stöd för människors möjligheter att sakta men ändå på rätt väg
            återgå till ett normalt liv. Hälften av de projekt som de 18 männen
            och de 2 kvinnorna deltar i omfattar grundläggande behov inom
            utbildningsområdet med skolor och undervisning.
          </note>
          <note>
            I alla diskussioner om den här styrkan och över huvud taget om
            fredsfrämjande åtgärder har vi framhållit att genusperspektivet
            måste tas på största allvar. Det är mycket bra att kvinnor nu
            aktivt deltar i gruppen, och jag förutsätter att det blir fler
            kvinnor som deltar under det kommande året. Det är också mycket
            viktigt att alla soldater och även civil personal som arbetar
            med internationella insatser får en grundläggande och tillräcklig
            utbildning i genuskunskap.
          </note>
          <note>
            En förutsättning för humanitärt bistånd och långsiktig återuppbyggnad
            är att säkerheten och stabiliteten säkras. Detta är uppgiften
            för den internationella styrkan. Det är oerhört viktigt att de
            biståndspengar som utlovats från olika länder i ett initialt skede
            också kommer afghanerna till godo. Det kommer att behövas mycket
            humanitärt stöd under en lång tid, men också stöd till det processarbete
            som nu pågår med konstitutionen och för att kunna genomföra de
            planerade valen. De ekonomiska resurser som Sverige ställer upp
            med för humanitärt bistånd till Afghanistan är nödvändiga och
            viktiga men vi ska också vara medvetna om att det måste satsas
            även efter de tre år som nu är beslutade och som refererats i
            propositionen.
          </note>
          <note>
            Sveriges och världssamfundets humanitära bistånd, demokratiutveckling
            och stöd för kvinnors delaktighet och påverkan måste, som jag
            sagt, pågå i många år. Kvinnoförtrycket startade inte med talibanregimen,
            utan det har funnits i många år. Det vill mycket till för att
            bryta detta mönster och den utsatthet och den brist på möjligheter
            att delta i det offentliga livet och att bestämma över sitt eget
            liv som de afghanska kvinnorna har levt, och lever, under. Det
            är mycket bra att Sidas landstrategis inriktning är att stärka
            kvinnornas position. Detta är grundläggande för att det ska kunna
            bli en hållbar och trovärdig utveckling.
          </note>
          <note>
            Fru talman! Vi är alltså ense i alla partier i utskottet om den
            här styrkan. Vänsterpartiet har inget särskilt yttrande här, som
            vi ju har i de förra betänkandena. Men vi har inte ändrat ståndpunkt
            när det gäller vår syn på
          </note>
          <note>
            USA:s krig.
          </note>
          <note>
            USA:s krig sades från början vara att bekämpa terrorismen efter
            de avskyvärda terrorattackerna i New York och Pentagon den 11
            september
          </note>
          <note>
            2001. FN-stadgans kapitel 51 reglerar staters rätt till självförsvar
            vid väpnat angrepp - man har rätt att avvärja ett anfall. Denna
            stadga har efter den 11 september fått en ny tolkning enligt den
            så kallade sedvanerätten - även inkluderat en stor terroraktion.
            Men fortfarande gäller det att avvärja ett pågående anfall.
          </note>
          <note>
            De givna slutsatserna av detta är att USA och dess allierade
            hade rätt att angripa terroristernas nätverk och att gripa de
            skyldiga efter terrorattackerna i september förra året. USA har
            tolkat uppdraget och villkoren mer långtgående. Kriget har pågått
            i mer än ett år. Enligt en amerikansk uppgift har kriget hittills
            kostat tusentals människoliv. Bombningarna har totalt slagit ut
            stora delar av infrastrukturen i ett av världens fattigaste länder.
            Argumentet för det här kriget sades från början vara att bekämpa
            terrorismen. Sedan har argumenten kantrat till att få bort den
            avskyvärda talibanregimen.
          </note>
          <note>
            Vänsterpartiet har aldrig försvarat talibanregimen. Men vi menar,
            fru talman, att det till stor del handlar om vedergällning i syfte
            att stärka
          </note>
          <note>
            USA:s egen ställning i området. Hämnden har använts för att etablera
            en världsordning i vilken USA ges rätten att bedriva krig efter
            eget gottfinnande och utan begränsning i tid. Det finns många
            avskyvärda regimer i världen men vi kan aldrig ge någon rätten
            att bomba bort dem som vi inte gillar. Detta leder till ett folkrättsligt
            moras där den starkes rätt är viktigare än att vi tillsammans
            formar en värld i fred. Kampen mot terrorismen borde - ja, ska
            - föras med andra medel.
          </note>
          <note>
            Vänsterpartiets kritik mot USA:s krigföring i Afghanistan kvarstår
            alltså. Under det gångna året har USA på bräckliga grunder utpekat
            ytterligare en stat, Irak, som en fara vilken även den måste bekämpas
            genom en omfattande krigföring.
          </note>
          <note type="speaker">
            Anf. 178 CECILIA NILSSON WIGSTRÖM (fp) replik:
          </note>
          <note>
            Fru talman! Jag noterade att Berit Jóhannesson i början av sitt
            anförande var glad över att kunna konstatera att de trupper som
            från Sveriges sida sänts till ISAF inte har varit i strid och
            inte är stridande förband.
          </note>
          <note>
            Jag tror att Berit Jóhannesson och jag har olika uppfattningar.
            Övriga partier i utskottet var väl ganska eniga med Folkpartiet
            i bedömningen att det ändå är så att det här ISAF-mandatet är
            ett mandat under kapitel VII, det vill säga fredsframtvingande
            åtgärder. FN-stadgan ger rätt att använda våld - alltså strid.
            Men som tur är har de här trupperna inte varit utsatta för beskjutning
            eller behövt vara i strid.
          </note>
          <note>
            Min fråga till Berit Jóhannesson är följande. Om CIMIC-enheten
            hade varit utsatt för beskjutning - vi vet ju att de är förberedda
            för strid;
          </note>
          <note>
            även om det inte är en underrättelsepluton är man också när det
            gäller
          </note>
          <note>
            CIMIC-insatsen beredd på att kunna strida - någon gång under
            de senaste sex månaderna, skulle ni då inte längre stödja utskottets
            betänkande när vi nu här i kammaren behandlar det?
          </note>
          <note type="speaker">
            Anf. 179 BERIT JÓHANNESSON (v) replik:
          </note>
          <note>
            Fru talman! Det är fråga om två olika saker. Detta är en kapitel
            VII-
          </note>
          <note>
            uppgift. Det handlar alltså om fredsframtvingande. Man har när
            det gäller ett sådant uppdrag rätt att använda våld om man blir
            angripen; det har alltså FN-styrkan. Detta är en sak, och vi har
            ställt upp på det.
          </note>
          <note>
            En annan sak är i Afghanistankriget stridande förband. Det som
            jag refererade till är ett uttalande som faktiskt gjordes i ett
            TV-program där det av en ledande folkpartist påstods att våra
            trupper var med i kampen mot al-Qaida. Jag tror att det är väldigt
            viktigt att skilja på de här sakerna.
          </note>
          <note>
            Vi är mycket medvetna om och har ställt upp på att det handlar
            om en kapitel VII-situation här. Man har då rätt att använda våld
            men det är en helt annan sak.
          </note>
          <note type="speaker">
            Anf. 180 CECILIA NILSSON WIGSTRÖM (fp) replik:
          </note>
          <note>
            Fru talman! Vi är helt eniga, Berit Jóhannesson, om att våra
            trupper inte är i Afghanistan för att bekämpa al-Qaida, utan de
            är där för att bygga upp Afghanistan. Jag vill hävda att det är
            felciterat när det gäller den ledande folkpartisten. Det har aldrig
            av någon folkpartist hävdats att vi har skickat trupper till Afghanistan
            av nämnda anledning. När det däremot gäller talet om att de här
            trupperna är i strid vill jag säga att det är ett faktum att de
            är stridsberedda. Men som tur är har de aldrig behövt vara med
            i strid.
          </note>
          <note type="speaker">
            Anf. 181 BERIT JÓHANNESSON (v) replik:
          </note>
          <note>
            Fru talman! Det är bra att Cecilia Nilsson Wigström och jag är
            överens om att det inte har varit så att man strider så att säga
            på USA:s sida i detta sammanhang - alltså att man är med i kampen
            mot al-Qaida - utan man är med i FN-styrkan och har bakom sig
            ett kapitel VII-uppdrag. Det är utomordentligt bra att vi är överens
            om det.
          </note>
          <note type="speaker">
            Anf. 182 ERLING WÄLIVAARA (kd) replik:
          </note>
          <note>
            Fru talman! Jag har bara en kort fråga. Jag tog fasta på Berit
            Jóhannessons ord om att kampen mot terrorismen ska föras med andra
            medel.
          </note>
          <note>
            Då blir jag väldigt intresserad: Vilka är dessa medel?
          </note>
          <note>
            Jag har även en annan fråga till Berit Jóhannesson: Vill Berit
            Jóhannesson vrida tillbaka klockan till den tid då talibanerna
            härskade och rådde i Afghanistan? Hon talar om att man ska använda
            andra medel för att bekämpa terrorism. Jag är inte för krig och
            för att man ska ha ihjäl folk. Det skulle vara väldigt intressant
            att höra om Berit Jóhannesson har funderat över vilka medel vi
            ska använda för att komma till rätta med sådana som till exempel
            al-Qaida.
          </note>
          <note type="speaker">
            Anf. 183 BERIT JÓHANNESSON (v) replik:
          </note>
          <note>
            Fru talman! Jag sade att artikel 51 i FN-stadgan ger rätt till
            självförsvar, och man har nu utvidgat den artikeln till att omfatta
            en stor terrorattack.
          </note>
          <note>
            Det som vi i dag ser är att man har fört krig i Afghanistan i
            över ett år. Al-Qaida har fortfarande inte så att säga störtats.
            Man har inte kommit åt alla delar av al-Qaida, och bin Ladin är
            fortfarande på fri fot.
          </note>
          <note>
            Terrorism ska bekämpas genom underrättelseverksamhet, genom polisiära
            åtgärder och samarbete. Men att föra ett krig under ett helt år
            -
          </note>
          <note>
            och man har inte återkommit till FN med frågan - är det som vi
            kritiserar, och det har vi gjort många gånger.
          </note>
          <note>
            Kvinnoförtrycket är av gammalt datum. Jag och mitt parti ställer
            oss inte alls bakom talibanregimen på något sätt, men man skulle
            kunna komma åt terrorismen med andra medel. Det bästa sättet är
            att använda sig av fattigdomsbekämpning, att vi ser till att man
            löser konflikter med fredliga medel och att man har en internationell
            verksamhet som inte göder terrorism där orättvisor råder och där
            fattigdom och hopplöshet är en grogrund för terrorism.
          </note>
          <note type="speaker">
            Anf. 184 ERLING WÄLIVAARA (kd) replik:
          </note>
          <note>
            Fru talman! Vi är ju överens om att Sverige ska fortsätta att
            närvara i
          </note>
          <note>
            Kabul med omnejd. Men då vill jag fråga Berit Jóhannesson: Hur
            tror hon att situationen skulle vara för de FN-trupper där Sverige
            ingår,
          </note>
          <note>
            ISAF-styrkan, om USA försvann från Afghanistan? Skulle Berit
            Jóhannesson fortfarande vilja ha svenska militärer, svenska pojkar
            och flickor där?
          </note>
          <note type="speaker">
            Anf. 185 BERIT JÓHANNESSON (v) replik:
          </note>
          <note>
            Fru talman! Jag tror att det är oerhört väsentligt att vi har
            en FN-
          </note>
          <note>
            styrka där, och den gör ett otroligt bra arbete. Vi har helt
            ställt oss bakom att man utför ett kapitel 7-uppdrag i Afghanistan.
          </note>
          <note type="speaker">
            Anf. 186 LOTTA N HEDSTRÖM (mp):
          </note>
          <note>
            Fru talman! Egentligen borde det här vara en obehövlig debatt
            eftersom alla partier är så rörande eniga om internationell truppnärvaro
            nu är mer än behövlig i åtminstone Kabul. Och jag säger mer än
            behövlig eftersom jag och många med mig har påtalat att det kanske
            finns ett ännu större behov utanför huvudstaden, till exempel
            i de norra delarna av
          </note>
          <note>
            Afghanistan. Där finns stora, välutrustade och väl tränade inhemska
            trupper som inte har någon annan legitimering än sin egen, och
            de opererar med våld och i egna syften.
          </note>
          <note>
            I huvudstaden finns ju sedan ett år tillbaka bland annat den
            svenska truppen, och den ska där förbli efter det att detta beslut
            så småningom är fattat. Där är också säkerhetsläget för befolkningen
            och för den sköra -
          </note>
          <note>
            men ytterst nödvändiga - samhällsuppbyggnaden för närvarande
            gott, enligt rapporter.
          </note>
          <note>
            Fru talman! Men än är världen tyvärr inte sådan att vi klarar
            oss utan en internationell legitim aktör som stödd på militärstyrka
            kan upprätthålla lugn när det gäller skurkar, ligister, självutnämnda
            krigsherrar och beväpnade vilda förband. Så FN:s insats behövs,
            och Miljöpartiet stöder det svenska bidraget. Därmed yrkar vi
            bifall till förslagen i betänkandet.
          </note>
          <note>
            Men med detta sagt har jag trots allt några principiellt viktiga
            kommentarer att göra i samband med att vi nu står i begrepp att
            fatta det här beslutet.
          </note>
          <note>
            Den fösta kommentaren handlar om den geografiska utvidgningen
            av engagemanget, av skyddet. Jag önskar en insats från Sveriges
            sida för att förmå FN att inte bara fortsätta med det humanitära
            uppbyggnadsarbetet utan gärna bidra till att biståndet på kort
            och lång sikt blir större än vad som nu är överenskommet och också
            till att skyddsstyrkorna under nästa år kan placeras ut på fler
            befolkningscentrum i landet. Till detta får riksdagen i så fall
            återkomma med eventuella nya beslut, om det skulle bli läge att
            utöka det svenska engagemanget.
          </note>
          <note>
            Min andra kommentar är mycket viktig för oss miljöpartister och
            för många verkliga fredsvänner. Det är oerhört noga att det väldigt
            tydligt framgår i texter i till exempel betänkanden, i propositioner,
            i Försvarsmaktens skrivelser och över huvud taget i all offentlig
            kommunikation att skillnaden är tydlig mellan å ena sidan FN-förbanden
            och å andra sidan de oförsvarliga antiterroristkrigshandlingar
            som USA fortfarande iscensätter i Afghanistan.
          </note>
          <note>
            Över det senare råder tyvärr inte svensk riksdag och inte heller
            vår regering. Men regeringen har aktivt valt att placera två personer
            i Florida, vid US CENTCOM som är basen för de världsvida terroristbekämpningsoperationerna
            och som försåtligt döpts till Enduring Freedom. Enligt propositionen
            har vår regering funnit det strategiskt lämpligt att vara med
            i den militära samordning som sker där, och detta är enligt vår
            mening beklagligt.
          </note>
          <note>
            För afghaner i allmänhet kan det vara svårt nog att skilja mellan
            den ena och den andra sortens trupper. Vilka är fiender och vilka
            är vänner?
          </note>
          <note>
            I en fact sheet från det amerikanska försvarsdepartementet som
            jag tog del av häromdagen har man helt sammanblandat vilka svenska
            insatser i Afghanistan som går till vad. Utan urskiljning räknas
            de två svenska
          </note>
          <note>
            CENTCON-representanterna glatt upp jämsides med de 45 soldaterna
            i
          </note>
          <note>
            ISAF-styrkan. Det här skapar förvirring på svensk, på afghansk
            och på internationell botten, och det minskar vår trovärdighet.
          </note>
          <note>
            Vi gröna vill således med gott samvete och utan risk för ifrågasättande
            kunna hävda att ISAF-styrkan inte kan, inte bör och inte ska sammanblandas
            med den amerikanska rena krigföringen.
          </note>
          <note>
            Min tredje kommentar handlar om kvinnorna. Så sent som i går,
            i söndags, belystes i P 1:s Godmorgon världen och i SVT:s Agendaprogram
            situationen i Afghanistan med avseende på kvinnorna. Tyvärr utnyttjas
            kvinnorna igen, om än på ett metaplan, som intäkt, som alibi och
            till och med som förevändning för att fortsätta intervenera, bomba
            och desarmera talibaner och terrorister. Detta konstaterades i
            gårdagens rapportering. Men, fru talman, man kan inte bomba bort
            burkan!
          </note>
          <note>
            Förtrycksmekanismerna och den traditionella mörka kvinnosynen
            sitter djupare än vad omvärlden ville kännas vid också för ett
            år sedan när man i december här i kammaren sade: Nu kan Afghanistans
            kvinnor andas fritt igen, måla naglarna och lyfta bort burkan
            sedan Afghanistan fallit ur talibanernas händer.
          </note>
          <note>
            I vårt eget land, som en jämförelse, har kvinnoförtrycket först
            nu, 100
          </note>
          <note>
            år efter Kata Dahlström med flera, börjat att luckras upp på
            ett sätt som kanske kan inge ett visst förtroende. Så är tidsperspektivet.
          </note>
          <note>
            I dag lär offren för den amerikanska aggressionen i Afghanistan
            kunna räknas till över 5 000 spillda liv. Bör man då ställa upp
            valet så att burkan ställs mot livet? Nej, knappast. Det är i
            inget av fallen fråga om någon enduring freedom, någon bestående
            frihet.
          </note>
          <note>
            Så, ärade ledamöter, vad är det skydd som afghaner och kvinnorna
            i
          </note>
          <note>
            Afghanistan erbjuds mot B 52-bomber? Varför har inte FN tagit
            på sig ansvaret att i enlighet med sitt absolut grundläggande
            fredsuppdrag även skydda mot en överspelad terroristjakt?
          </note>
          <note>
            Min fjärde kommentar handlar om att ingen här i riksdagen bör
            leva i föreställningen att det som hände och hänt i Afghanistan
            är en sak som är isolerad från det som just nu händer och är på
            väg att hända i Irak.
          </note>
          <note>
            Mobiliseringen runt Irak, de amerikanska soldaterna som enligt
            dagsfärska uppgifter redan står på Iraks botten, dribblandet med
            vapeninspektioner och omgivningens undergivna tystnad inför hotet
            om att USA
          </note>
          <note>
            återigen är beredda att unilateralt ingripa mot vad de definierat
            som en fiende är alltsammans en logisk förlängning av angreppet
            på Afghanistan för säkrandet av oljeintressen och en manifestation
            av samma förakt för mänskliga värden. Om det bör den här riksdagen
            tala mycket mer.
          </note>
          <note type="speaker">
            Anf. 187 GÖRAN LENNMARKER (m):
          </note>
          <note>
            Fru talman! Först vill jag yrka bifall till utskottets förslag
            till beslut i betänkandet.
          </note>
          <note>
            Det här är ett viktigt betänkande därför att det handlar om en
            mycket viktig sak, nämligen att Sverige ska bidra till den internationella
            styrkan
          </note>
          <note>
            ISAF som har till ansvar att hålla säkerheten och därmed främja
            utvecklingen i Kabul med omnejd. Det vore ju konstigt om Sverige
            inte också i det här fallet skulle ställa upp. Det är viktigt
            att alla goda krafter gör det.
          </note>
          <note>
            Det är också ett allvarligt beslut. Det är faktiskt ett av de
            mest allvarliga beslut som en riksdag har att fatta, att skicka
            unga kvinnor och män till ett mycket farligt uppdrag. Det kan
            faktiskt bli så att vi får anledning att resa ut till Arlanda
            och ta emot kistor. Jag säger detta därför att jag tycker att
            det finns anledning att erinra sig detta när man fattar den här
            typen av beslut. En riksdag, ett nationellt parlament, har sällan
            anledning att fatta allvarligare beslut än detta. Det är också
            därför vi historiskt sett har varit mycket noggranna med att ha
            en enig riksdag bakom ett betänkande. Jag tycker att det ligger
            en väldig styrka i det, för alla de som ska ställa upp på det
            här, de max 45 - det blir väl fler framöver - ska känna just att
            riksdagen är enig om detta deras uppdrag.
          </note>
          <note>
            Med detta, fru talman, har jag egentligen klarat av de två punkter
            som just det här uppdraget handlar om.
          </note>
          <note>
            Sedan är det två andra punkter som snarare är övertoner och inte
            ingår i själva betänkandet, men som det kanske är viktigt att
            beröra eftersom de har varit uppe i debatten.
          </note>
          <note>
            Den ena är önskvärdheten att kunna ha ett ISAF som täcker en
            större del av Afghanistan. Det är ju en stor enighet om att det
            vore önskvärt.
          </note>
          <note>
            Bekymret i det hänseendet är att vi européer bland andra har
            för liten kapacitet. Vi förmår inte uppfylla de önskemål som vore
            berättigade om att också inrätta motsvarande säkra zoner i första
            hand kring de stora städerna utanför Kabul men naturligtvis helst
            av allt att man kunde sprida dem över landet. Det är en kapacitetsfråga
            som bland annat berörs i det europeiska konventet och på andra
            ställen. Det är ett betydande ansvar också för Sveriges riksdag,
            för det handlar om att vi när vi ska besluta om försvarets budgetar
            och försvarets organisation måste leva upp till de ord som vi
            säger här inne när vi menar att det ska finnas större kapacitet.
          </note>
          <note>
            Det är naturligtvis inte rimligt att Sverige enbart ska ha 45
            personer. Vi borde ha en betydligt större kapacitet från svensk
            sida. Men, som sagt, det är en sak för en annan diskussion och
            inte just i det här ärendet.
          </note>
          <note>
            Det är en fjärde punkt som jag vill ta upp. Jag blev ganska häpen
            när jag satt här och lyssnade på Berit Jóhannesson och Lotta Hedström.
            Är det så att Vänsterpartiet och Miljöpartiet inte erkänner den
            afghanska legala regeringen? Det verkade på Berit Jóhannesson
            och Lotta Hedström som om den inte funnes. Det var ju faktiskt
            en av FN ledd process som ledde fram till den afghanska transitional
            authority, en FN-process. Ni kanske minns TV-bilderna från Petersberg
            utanför Bonn. Det är denna transitional authority som har ansvaret
            för säkerheten i Kabul och i landet i sin helhet. Det är inte
            USA eller något annat land. Afghanistan är ju faktiskt ett suveränt
            land, och landets lagliga regering bär det ansvaret.
          </note>
          <note>
            Det står till och med i FN-resolutionen. Berit Jóhannesson och
            Lotta
          </note>
          <note>
            Hedström kan läsa där att det är just den regeringen som bär
            ansvaret för detta. Om den vill använda sig av hjälp för detta
            är det den regeringens sak att göra det, på samma sätt som om
            Sverige ansåg sig angripet skulle kunna begära hjälp från andra
            länder. Det är alltså inte USA som på något sätt tar sig någon
            rätt i Afghanistan.
          </note>
          <note>
            Den afghanska legala regeringen framkom ur en FN-process som
            jag nu hoppas att Vänsterpartiet och Miljöpartiet erkänner, för
            i de anföranden som ni höll underkände ni ju FN-processen om Afghanistan.
            Det finns anledning att i så fall korrigera och ta tillbaka det
            ni sade från talarstolen, för den position som vi har är viktig
            för FN:s process i den här delen. Det handlar alltså inte alls
            om att USA tillämpar något slags självförsvarsklausul.
          </note>
          <note>
            Den första delen, innan den här regimen var auktoriserad, byggde
            på flera FN-resolutioner, till och med från flera år tillbaka
            i tiden. Det var ju långt innan den 11 september 2001 som FN krävde
            att Usama bin Ladin skulle utlämnas från Afghanistan - jag tror
            att det var redan 1998 eller
          </note>
          <note>
            1999 - så den delen är otvivelaktig.
          </note>
          <note>
            Efter det att den nationella övergångsregeringen, om jag får
            kalla den så, i Afghanistan bildades är det klart att det är den
            som bär ansvaret för åtgärderna. Och det är den som har att auktorisera
            USA:s eller annans närvaro som finns i Afghanistan. Det här måste
            vi vara kristallklart noggranna med och inte underkänna FN-processen.
          </note>
          <note>
            Jag skulle vilja veta om Vänsterpartiet respektive Miljöpartiet
            underkänner hela Petersbergsprocessen och loja jirga, för det
            verkade på era anföranden som om det inte var en acceptabel utan
            att ni trodde att det rörde sig om något slags kolonialisering
            eller kolonialkrig. Vi måste väl ha respekt för Afghanistans territoriella
            integritet och för den afghanska legala regeringens rätt att fullfölja
            det ansvar som den är ålagd just av
          </note>
          <note>
            FN.
          </note>
          <note type="speaker">
            Anf. 188 LOTTA N HEDSTRÖM (mp) replik:
          </note>
          <note>
            Fru talman! Eftersom jag blev apostroferad ska jag naturligtvis
            svara på den frågan. Självklart finns det en grundläggande respekt
            och acceptans för FN:s processer. Däremot kan man vara kritisk
            och ifrågasätta hur besluten har uppkommit och med vilka krafter
            som de har kommit fram.
          </note>
          <note>
            Hela i gångsättandet av de militära interventionerna runt Afghanistan
            finns det oerhört mycket kritik mot från vår sida och från många,
            många människor, grupper och länder världen över. Det var en akt
            av självförsvar, och samma insats har ju fortgått.
          </note>
          <note>
            Det amerikanska engagemanget i Afghanistan i dag är en sak som
            är skild från FN-engagemanget. Det här är någonting som vi, och
            som jag upplevde också Vänsterpartiet, helt enkelt vill tydliggöra.
            Det är en kommentar som vi har både anledning och behov av att
            framföra i den här diskussionen. FN-insatserna står vi bakom.
            Enduring freedom och den typen av insatser är någonting som vi
            har mycket starka tvivel kring.
          </note>
          <note type="speaker">
            Anf. 189 GÖRAN LENNMARKER (m) replik:
          </note>
          <note>
            Fru talman! Det var ju fel i båda hänseendena.
          </note>
          <note>
            Det första ingripandet innan det fanns en övergångsregering -
            om vi kallar den för det för att använda ett svenskt namn - i
            Afghanistan skedde inte som en självförsvarsåtgärd, utan det skedde
            med stöd av uttryckliga FN-resolutioner. Det var FN-resolutioner
            som gav USA rätten att genomföra det som de gjorde.
          </note>
          <note>
            Sedan ledde FN en process för att ta fram en övergångsregering.
            När övergångsregeringen nu finns bär den uttryckligen ansvaret.
            Det erinras om i den resolution som det här beslutet bygger på
            - läs det gärna! - att det är övergångsregeringen som bär ansvaret
            för Afghanistans säkerhet. I
          </note>
          <note>
            denna stund bär den det legala ansvaret för säkerheten i sitt
            eget land.
          </note>
          <note>
            Den är inte demokratiskt vald, för man har inte kunnat ha demokratiska
            val. Men man har haft en process som lett fram till den. Då är
            det alltså den som gör detta. Den har valt att söka USA:s stöd
            i sin uppgift.
          </note>
          <note>
            Underkänner Lotta Hedström denna regerings rätt att själv fatta
            de besluten? Då är det oerhört allvarligt. Är det Miljöpartiets
            åsikt att övergångsregeringen i Afghanistan inte har rätt att
            fatta sina egna beslut utan att det ska överprövas? Var då? Ska
            Sveriges riksdag överpröva dem och säga: Det får ni inte göra
            för vi gör en bedömning att så inte ska ske?
          </note>
          <note>
            Nu är det faktiskt viktigt att veta detta. Står Miljöpartiet
            bakom processen att ta fram en övergångsregering i Afghanistan
            eller inte?
          </note>
          <note type="speaker">
            Anf. 190 LOTTA N HEDSTRÖM (mp) replik:
          </note>
          <note>
            Fru talman! Det är ett lika känt som fult debattknep att lägga
            slutsatser och ord i sin meningsmotståndares mun. Självklart tycker
            vi att den regering som nu finns, övergångsregeringen i Afghanistan,
            är värd allt stöd och all respekt. Det sade jag redan i mitt förra
            inlägg.
          </note>
          <note>
            Men låt mig nu göra motsvarande sak. Jag vill ha svar på tal
            från
          </note>
          <note>
            Lennmarker. Är det så att Enduring Freedom genomför ett väl motiverat
            och rättfärdigt angrepp på Afghanistan? Är det Moderaternas mening?
          </note>
          <note type="speaker">
            Anf. 191 GÖRAN LENNMARKER (m) replik:
          </note>
          <note>
            Fru talman! Den amerikanska operationen Enduring Freedom utförs
            på uppdrag av den afghanska övergångsregeringen. Det sker på uppdrag
            av den legala regeringen i Afghanistan, som gör den bedömningen.
            Har de gjort den bedömningen har vi anledning att acceptera det
            från världssamfundet i övrigt. Det gör alla länder. Det finns
            ingen regering som har ifrågasatt att detta sker i enlighet med
            en begäran av den legala afghanska regeringen. Skulle den säga
            nej skulle naturligtvis de amerikanska trupperna omedelbart få
            utrymma Afghanistan. Det är självklart.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 18 december.)
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            Näringsutskottets betänkanden
          </note>
          <note>
            2002/03:NU3 Utgiftsområde 21 Energi
          </note>
          <note>
            2002/03:NU1 Utgiftsområde 24 Näringsliv
          </note>
          <note>
            2002/03:NU2 Utgiftsområde 19 Regional utjämning och utveckling
          </note>
          <note>
            Arbetsmarknadsutskottets betänkanden
          </note>
          <note>
            2002/03:AU1 Utgiftsområde 13 Arbetsmarknad
          </note>
          <note>
            2002/03:AU2 Utgiftsområde 14 Arbetsliv
          </note>
          <note>
            9 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 13 december
          </note>
          <note>
            2002/03:98 av Helena Zakariasén (s) till statsrådet Berit Andnor
          </note>
          <note>
            Barnårsrätt för funktionshindrade föräldrar med förtidspension
          </note>
          <note>
            2002/03:99 av Gunilla Wahlén (v) till statsrådet Ulrica Messing
          </note>
          <note>
            Slutrapporten vad gäller omställningsavtalen
          </note>
          <note>
            2002/03:100 av Lars Ohly (v) till utrikesminister Anna Lindh
          </note>
          <note>
            Israels annekteringspolitik på den palestinska Västbanken
          </note>
          <note>
            2002/03:101 av Tobias Krantz (fp) till vice statsminister Margareta
            Winberg
          </note>
          <note>
            Jämställdhetsarbetet inom landstingen
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 21 januari 2003.
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 16 december
          </note>
          <note>
            2002/03:308 av Sten Tolgfors (m) till statsrådet Hans Karlsson
          </note>
          <note>
            Proposition om ohälsan
          </note>
          <note>
            2002/03:309 av Cristina Husmark Pehrsson (m) till statsrådet
            Morgan
          </note>
          <note>
            Johansson
          </note>
          <note>
            Förbud mot lakritspipor
          </note>
          <note>
            2002/03:310 av Rolf Gunnarsson (m) till statsrådet Ulrica Messing
          </note>
          <note>
            Konkurrensfrågor inom flyget
          </note>
          <note>
            2002/03:311 av Cristina Husmark Pehrsson (m) till statsrådet
            Morgan
          </note>
          <note>
            Johansson
          </note>
          <note>
            Placering av barn utanför hemmet
          </note>
          <note>
            2002/03:312 av Jeppe Johnsson (m) till jordbruksminister Ann-Christin
          </note>
          <note>
            Nykvist
          </note>
          <note>
            Torskfiskestopp
          </note>
          <note>
            2002/03:313 av Erling Wälivaara (kd) till justitieminister Thomas
            Bodström
          </note>
          <note>
            Kustbevakningen och polisiära uppgifter
          </note>
          <note>
            2002/03:314 av Sonja Fransson (s) till försvarsminister Leni
            Björklund
          </note>
          <note>
            Brandvarnare i varje hushåll
          </note>
          <note>
            2002/03:315 av Nils-Erik Söderqvist (s) till statsrådet Berit
            Andnor
          </note>
          <note>
            Bilstöd
          </note>
          <note>
            2002/03:316 av Birgitta Carlsson (c) till statsrådet Morgan Johansson
          </note>
          <note>
            Rehabilitering av psykiskt långtidssjuka
          </note>
          <note>
            2002/03:317 av Maria Larsson (kd) till socialminister Lars Engqvist
          </note>
          <note>
            Fetalt alkoholsyndrom och LSS
          </note>
          <note>
            2002/03:318 av Birgitta Sellén (c) till kulturminister Marita
            Ulvskog
          </note>
          <note>
            Arkivverksamheten i Västernorrlands län
          </note>
          <note>
            2002/03:319 av Birgitta Sellén (c) till jordbruksminister Ann-Christin
          </note>
          <note>
            Nykvist
          </note>
          <note>
            Vallersättning till lantbrukarna
          </note>
          <note>
            2002/03:320 av Sven Bergström (c) till utrikesminister Anna Lindh
          </note>
          <note>
            Om dödshot mot tibetaner i Kina
          </note>
          <note>
            2002/03:321 av Carina Hägg (s) till utrikesminister Anna Lindh
          </note>
          <note>
            Könsstympning
          </note>
          <note>
            2002/03:322 av Sonja Fransson (s) till utbildningsminister Thomas
          </note>
          <note>
            Östros
          </note>
          <note>
            Nyrekrytering av kvinnliga professorer
          </note>
          <note>
            2002/03:323 av Lars Wegendal (s) till miljöminister Lena Sommestad
          </note>
          <note>
            Stammen av vildsvin
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 21 januari 2003.
          </note>
          <note>
            11 § Kammaren åtskildes kl. 20.20.
          </note>
          <note>
            Förhandlingarna leddes av talmannen från sammanträdets början
            till och med 6 § anf. 36 (delvis), av andre vice talmannen därefter
            till och med anf. 81 (delvis), av tredje vice talmannen därefter
            till och med 7 § anf. 124 (delvis), av förste vice talmannen därefter
            till ajourneringen kl. 17.58 och av andre vice talmannen därefter
            till sammanträdets slut.
          </note>
          <note>
            3
          </note>
        </div>
      </body>
    </text>
  </TEI>
</teiCorpus>
