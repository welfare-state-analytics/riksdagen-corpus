<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--58</head>
          <docDate when="2003-02-14">2003-02-14</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------------------------
          </note>
          <note>
            1 § Ledighet
          </note>
          <note>
            Förste vice talmannen meddelade att Veronica
          </note>
          <note>
            Palm (s) ansökt om sjukledighet under tiden den
          </note>
          <note>
            20 februari-1 augusti.
          </note>
          <note>
            Kammaren biföll denna ansökan.
          </note>
          <note>
            Förste vice talmannen anmälde att Kaj Nordquist
          </note>
          <note>
            (s) skulle tjänstgöra som ersättare för Veronica Palm.
          </note>
          <note>
            2 § Svar på interpellation 2002/03:149 om studentbostäder
          </note>
          <note>
            Anf. 1 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Herr talman! Axel Darvik har frågat vilka åtgärder jag avser
            att vidta för att större jämlikhet i villkoren för studentbostäder
            ska åstadkommas.
          </note>
          <note>
            Jag vill inledningsvis understryka att jag delar
          </note>
          <note>
            Axel Darviks åsikt att tillgången på bostäder för studenter fortfarande
            är för låg i förhållande till efterfrågan. Särskilt tydligt är
            detta i storstadsområdena.
          </note>
          <note>
            Regeringen har arbetat med frågan under lång tid och i olika
            former.
          </note>
          <note>
            Redan 1999 gav regeringen Boverket i uppdrag att se över föreskrifter
            och allmänna råd som gäller utformning av studentbostäder mot
            bland annat bakgrund av det växande behovet av bostäder för studenter.
            Översynen resulterade i att Boverket reviderade sina föreskrifter
            när det gäller vissa standardkrav som gör det möjligt att minska
            produktionskostnaderna med 20 000-30 000 kr per lägenhet.
          </note>
          <note>
            Regeringen har genom olika typer av stöd under perioden 1997-2002
            givit stöd om ca 575 miljoner kronor för ny- och ombyggnad av
            studentbostäder.
          </note>
          <note>
            Sedan år 2000 har drygt 12 000 nya studentbostäder beviljats
            bidrag. Stödet har riktats till orter eller i anslutning till
            orter där det finns universitet eller högskola och där brist på
            studentbostäder finns.
          </note>
          <note>
            Andra kriterier för fördelningen av stödet har varit behovet
            av ytterligare studentbostäder samt kostnadsläget på orten.
          </note>
          <note>
            Bidraget kan uppgå till högst 40 000 kr per studentrum. Länsstyrelsen
            ska i varje särskilt fall pröva bidragets storlek. Bidragsnivån
            har hittills uppgått till mellan 30 000 och 40 000 kr per studentrum.
            I den departementspromemoria som Axel Darvik refererar till föreslås
            ett utökat stöd till byggande av studentbostäder. Det nya stödet
            är mellan 33 och 50 % högre än det nuvarande stödet. Remissbehandling
            av förslaget pågår.
          </note>
          <note>
            Byggkommissionen lämnade i december 2002 ett betänkande med olika
            förslag till förbättrad konkurrens, kvalitet och kostnader i byggsektorn.
            En förbättrad konkurrens inom byggsektorn skulle verka gynnsamt
            även för produktionskostnaderna för studentbostäder. Betänkandet
            remissbehandlas under våren.
          </note>
          <note>
            Avslutningsvis vill jag påpeka att ansvaret för bostadsförsörjningen
            är delat. Staten svarar för att de rättsliga och finansiella instrumenten
            finns tillgängliga för bostadsbyggandet. På lokal nivå är det
            kommunerna som har ansvaret för bostadsförsörjningen och för att
            det finns ett utbud som svarar mot kommuninvånarnas efterfrågan.
            Kommunerna kan påverka villkoren för byggande av bostäder genom
            såväl sitt uttag av taxor och avgifter i samband med byggandet
            som de exploateringskostnader som debiteras.
          </note>
          <note type="speaker">
            Anf. 2 AXEL DARVIK (fp):
          </note>
          <note>
            Herr talman! Jag vill börja med att tacka för svaret från bostadsministern
            och att han har bemödad sig att komma hit. Men det svar som jag
            har fått på min fråga är nog det mest intetsägande av de svar
            jag hittills fått på interpellationer.
          </note>
          <note>
            Jag frågade ministern vad han ämnar göra för att göra villkoren
            jämlika för studentbostäderna. Han säger att han delar min uppfattning
            att det byggs för få studentlägenheter. Men inte i ett andetag
            berör han problemet med ojämna villkor.
          </note>
          <note>
            I det förslag som bostadsministern lämnat ifrån sig genomförs
            någonting som liknar en momssänkning för byggandet av studentlägenheter
            och små hyresrätter. Samtidigt får små hyresrätter ett investeringsbidrag
            på upp emot 45 000 kr per lägenhet.
          </note>
          <note>
            Det är ett bidrag som inte studentlägenheterna får fast det i
            princip är likadana lägenheter fysiskt sett.
          </note>
          <note>
            Låt oss fantisera om att bostadsministern jobbar på ett bostadsbolag
            och får välja om han ska bygga studentbostäder eller små hyreslägenheter
            på en tomt.
          </note>
          <note>
            Jag skulle inte tro att han i så fall skulle vara så vårdslös
            med bolagets finanser att han skulle bygga studentlägenheter och
            gå miste om de 45 000 kronorna per lägenhet. Enligt det förslag
            som bostadsministern har antar han tydligen att det finns vissa
            sådana knäppgökar ute på landets bostadsbolag som skulle kunna
            tänkas göra detta. Det tror inte jag.
          </note>
          <note>
            Förslaget som har kommit från Bostadsdepartementet är av den
            gamla skolan, detta söndertvättade lapptäcke av olika tillfälliga
            lösningar. Det användes också flitigt under 80-talet och kännetecknades
            av höga subventioner och en sjuk bostadsmarknad. Man väljer nu
            att ta ett steg tillbaka mot denna unkna dåtid. Jag tycker att
            det är djupt olyckligt för landets studenter som varje dag dras
            med det problem som den vanskötta bostadspolitiken har medfört.
            Det leder till en tragedi för de individer som det drabbar. De
            som länge drömt om att få börja på en speciell utbildning får
            sin dröm grusad när de upptäcker hur svårt det är att hitta en
            bostad. I längden äventyrar det dessutom vårt lands möjligheter
            att bli en ledande kunskapsnation.
          </note>
          <note>
            Det räcker inte med eländigheterna i departementspromemorian
            när man läser om investeringsbidraget. För att få ta del av momssänkningen
            måste bygget bli godkänt efter det att huset är byggt. Detta innebär
            naturligtvis en risk, och risker är inte gratis.
          </note>
          <note>
            Någon vill ha betalt för att man tar riskerna. I slutändan drabbar
            detta studenterna med höjda hyror.
          </note>
          <note>
            Det är tydligt att Socialdemokraterna inte tar studenternas problem
            på allvar. I stället för långsiktiga regler och villkor som kännetecknas
            av sundhet, där onödiga kostnader pressas ned och där man ser
            till att det behov som finns på marknaden blir uppfyllt, har man
            valt en helt annan väg. Det är en väg som vi i
          </note>
          <note>
            Folkpartiet liberalerna inte vill verka för.
          </note>
          <note>
            Anf. 3 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Herr talman! Jag uppskattar Axel Darviks engagemang när det gäller
            stödet till studentbostäder och hans synpunkter på regeringens
            förslag, framför allt mot bakgrund av att Folkpartiet är avvisande
            till varje form av stöd i detta avseende.
          </note>
          <note>
            Jag tog del av Folkpartiets ekonomisk-politiska motion i höstas.
            Det är inte måttligt vad de vill dra ned i stödet till bostadssektorn.
            De vill minska bostadsbidraget med 240 miljoner, dra ned en halv
            miljard på räntebidragen, slopa investeringsbidraget för studentbostäder
            och slopa investeringsbidraget för mindre hyreslägenheter. Det
            är Folkpartiets bostadspolitiska linje. Tror verkligen Axel Darvik
            att vi med en sådan bostadspolitik får fram fler lägenheter till
            studenterna? Det tror inte jag.
          </note>
          <note>
            Det investeringsstöd för studentbostäder som vi hittills har
            haft har varit ett framgångsrikt stöd. Det har sedan 2000 gett
            12 000 nya studentlägenheter runtom i landet på universitets-
            och högskoleorterna.
          </note>
          <note>
            Det räcker inte. Det behöver byggas mycket mer studentlägenheter,
            framför allt på de stora universitetsorterna där vi fortfarande
            har en väldigt besvärande bristsituation. Det gäller Stockholm,
            Uppsala,
          </note>
          <note>
            Lund och en del andra orter runtom i Sverige.
          </note>
          <note>
            Det är därför som vi nu i departementspromemorian har föreslagit
            ett utökat stöd. Det utökas från det nuvarande maximibeloppet
            på 40 000 med i genomsnitt mellan 33 och 50 %. Det är ett kraftigt
            utökat stöd till byggande av studentlägenheter.
          </note>
          <note>
            Men studenter är inte en enhetlig grupp i dag. Det är inte som
            när jag läste på min tid i Lund och vi alla var mellan 18 och
            22 år när vi började på universitetet. Det är ett väldigt stort
            spann när det gäller studenter. Också 30-40-åringar går på högskolan
            och läser. Även för dem kan bostadssituationen vara besvärande
            på orten. Det är svårt att få en lägenhet. Man har kanske familj
            också. Det är därför vi går in med ett mycket kraftfullt stöd
            för att också bygga mindre hyreslägenheter.
          </note>
          <note>
            Men även det är Folkpartiet avvisande till. Jag förstår inte
            riktigt hur Axel Darvik ska få ihop ekvationen att man har ett
            starkt engagemang för byggande av studentlägenheter men samtidigt
            är avvisande till alla insatser vi kan göra på den statliga nivån
            för att underlätta byggandet.
          </note>
          <note>
            Nu är det inte bara staten som ska vara med, som jag inledningsvis
            underströk i mitt svar. Det hänger i hög grad på det kommunala
            engagemanget också. Det finns kommuner, framför allt på de mindre
            och medelstora högskoleorterna, som har haft ett mycket starkt
            engagemang när det gäller byggandet av studentlägenheter och där
            situationen är ganska balanserad i dag.
          </note>
          <note>
            Men än en gång, vi har en stor brist, framför allt i
          </note>
          <note>
            Stockholm, Uppsala, Lund och på några andra universitetsorter,
            som vi måste åtgärda med gemensamma ansträngningar. Statens insatser
            är ett ökat stöd för byggandet av studentlägenheter och hyreslägenheter.
            Och kommunerna måste svara upp med att hålla tillbaka kostnader
            för taxor, avgifter och exploateringskostnader så att studentlägenheterna
            byggs till rimliga boendekostnader för studenterna.
          </note>
          <note type="speaker">
            Anf. 4 AXEL DARVIK (fp):
          </note>
          <note>
            Herr talman! Bostadsministern säger att vi har haft en framgångsrik
            politik de senaste åren. Jag har svårt att dela den uppfattningen
            när man ser hur verkligheten ser ut för Sveriges studenter.
          </note>
          <note>
            Han drog också upp exempel som just kännetecknar den gamla sortens
            bostadspolitik, där man försöker subventionera sönder marknaden
            och från Rosenbad styra vad det är som ska byggas för tillfället
            och där de ojämlika villkoren gör att man helt klart snedvrider
            marknaden. Folkpartiet väljer inte den här linjen eftersom man
            såg vilket misslyckande den innebar på 80-talet. När man nu försöker
            gå tillbaka åt det hållet är det naturligtvis inte en väg som
            vi vill följa.
          </note>
          <note>
            Jag har helt andra förslag när det gäller bostäder för studenter.
            Det gäller till exempel sänkt fastighetsskatt. Det ska vara skattefritt
            att hyra ut rum i sin lägenhet eftersom man redan har betalat
            skatt på den hyra man betalar. Det ska vara ett förenklat regelverk
            som gör att man kan pressa ned onödiga kostnader.
          </note>
          <note>
            Är det till exempel rimligt att man ibland måste sätta in dubbla
            dörrar för att klara av de ljudnormer som finns uppsatta? Det
            finns nämligen inte några dörrar på marknaden som klarar av de
            hårda kraven. Är det verkligen det som studenterna uppskattar
            mest, eller skulle de kanske uppskatta att man kunde pressa ned
            hyran lite till?
          </note>
          <note>
            Det handlar om att man ska skärpa konkurrensen på byggmarknaden
            just för att kunna pressa ned priserna ännu mer. Och det handlar
            kanske framför allt om att stärka studenternas betalningsförmåga
            så att de verkligen har råd att betala för lägenheterna. Det handlar
            om att öka studiestödet, och det handlar om att höja fribeloppet
            till en början för att man ska kunna jobba mer vid sidan om, på
            lov och sådant, för att ha råd med hyran.
          </note>
          <note>
            Sedan säger bostadsministern att studenterna naturligtvis inte
            är en enhetlig grupp. Det är jag mycket medveten om. Men jag tror
            att det är svårt i längden att med små hyreslägenheter på något
            sätt kunna avhjälpa de problem som landets studenter har. De lägenheter
            som man skapar är ju någonting som man bara har initialt när de
            byggs. Oftast sugs de upp i den bostadskris vi har i dag. Det
            är svårt för de studenter som snabbt vill ha ett boende när de
            har fått beskedet att de har kommit in på en utbildning att kunna
            få tag på de här lägenheterna.
          </note>
          <note>
            Avslutningsvis skulle jag vilja fråga bostadsministern om han
            inte ser några som helst problem med att det är ojämlika villkor.
            Jag belyste förut att man kanske i stället väljer att bygga en
            annan sorts lägenheter än studentlägenheter just för att det är
            betydligt bättre villkor. Det gäller också risktagandet för bostadsbolagen.
            Ser inte bostadsministern problemen med detta när man förändrar
            reglerna på det här sättet och att det också är någonting som
            i slutändan drabbar studenterna?
          </note>
          <note>
            Anf. 5 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Herr talman! Jag tycker att det här är utomordentligt spännande.
            Axel Darvik och Folkpartiet vill ju inte ha något stöd över huvud
            taget. Ändå diskuterar
          </note>
          <note>
            Axel Darvik de olika villkor i stöden som gäller för studentlägenheter
            respektive vanliga hyreslägenheter.
          </note>
          <note>
            Jag uppskattar engagemanget när det gäller regeringens politik,
            men i grunden har Axel Darvik och Folkpartiet den uppfattningen
            att vi över huvud taget inte ska ge investeringsstöd för att bygga
            studentlägenheter. Det är en något haltande linje som Axel Darvik
            företräder.
          </note>
          <note>
            Jag ska beröra de förslag som Axel Darvik förde fram i övrigt
            för att underlätta byggandet över huvud taget. Jag börjar med
            sänkt fastighetsskatt.
          </note>
          <note>
            Vi har sänkt fastighetsskatten för hyreslägenheter i olika steg,
            från 1,7 % ned till 0,5 % som den ligger på i dag. Det man ska
            ha i minnet är att ett borttagande av fastighetsskatten inte får
            några stora effekter när det gäller byggandet av studentlägenheter.
            Fastighetsskatt utgår inte för de första fem åren. Därefter är
            det bara halv fastighetsskatt för de kommande fem åren. Det skulle
            inte stimulera nyproduktionen om vi tog bort fastighetsskatten.
          </note>
          <note>
            Däremot har det investeringsstöd som vi hitintills har haft gett
            mycket god effekt. Vi har nu på tre år fått 12 000 nya studentlägenheter
            till följd av investeringsstödet. Hur skulle situationen sett
            ut för studenterna om Folkpartiet hade fått bestämma? Då hade
            vi inte haft investeringsstödet. Då hade vi inte haft de
          </note>
          <note>
            12 000 studentlägenheterna.
          </note>
          <note>
            Förenkla regelverket, säger Axel Darvik. Jag kan dela den uppfattningen.
            Vi har vidtagit en del åtgärder för att förenkla regelverket.
            Jag tror inte att det går att komma så mycket längre. Boverket
            har ändrat sina föreskrifter så att produktionskostnaden för studentlägenheter
            har kunnat minska med mellan 30 000
          </note>
          <note>
            och 40 000 kr per lägenhet till följd av regelförändringar. Det
            har blivit lite enklare att bygga och inte så dyrt. Den vägen
            har vi beträtt.
          </note>
          <note>
            Sedan delar jag Axel Darviks uppfattning om konkurrensförhållandena.
            Vi har en bristande konkurrens på marknaden i dag. Det är alldeles
            uppenbart.
          </note>
          <note>
            Asfaltskartellsavslöjandet och andra avslöjanden om oegentligheter
            inom branschen är bakgrunden till att vi tillsätter Byggkommissionen
            nästa år.
          </note>
          <note>
            Nu börjar jag se vissa glädjande tecken på att det har blivit
            mer av en kostnadsfokusering i branschen.
          </note>
          <note>
            Byggherrarna, de som ska förvalta fastigheterna, börjar ta en
            aktivare roll i processen. Därmed kan man också åstadkomma en
            press på produktionskostnaderna. Vi måste fortsätta att hålla
            i den utvecklingen och även stimulera fram lite nya aktörer på
            byggmarknaden, lite mindre och medelstora företag, några uppstickare
            som kan ruska om i branschen. Det har vi sett i Linköping där
            ett privat företag, Duvkullen, kan bygga studentlägenheter till
            mycket rimliga kostnader. Den vägen för att öka konkurrensen och
            stimulera nya aktörer på marknaden är en viktig väg för att vi
            över huvud taget ska höja bostadsproduktionen i
          </note>
          <note>
            Sverige.
          </note>
          <note>
            Lite ihålig argumentation tycker jag att jag möter från Axel
            Darvik. Å ena sidan har han väldigt mycket synpunkter på regeringens
            stöd. Han vill gärna ha upp investeringsstödet till studentlägenheter,
            om jag har förstått Axel Darvik rätt. Å andra sidan agerar Folkpartiet
            här i riksdagen på ett sätt som innebär att vi ska slopa investeringsstödet.
            Man säger nej till byggmomsreduceringen. Man vill dra ned räntebidraget
            kraftigt. Man vill slopa investeringsbidragen till hyreslägenheter.
          </note>
          <note>
            Jag tycker att Axel Darvik med sitt stora engagemang i de här
            frågorna kanske borde ta ett resonemang i den folkpartistiska
            riksdagsgruppen om inte
          </note>
          <note>
            Folkpartiet ska ändra inställning till vilket stöd vi måste ge
            för att vi ska få ett ökat byggande av studentlägenheter.
          </note>
          <note type="speaker">
            Anf. 6 AXEL DARVIK (fp):
          </note>
          <note>
            Herr talman! Till att börja med vill jag säga att jag fullt ut
            ställer upp på Folkpartiets bostadspolitik.
          </note>
          <note>
            Anledningen till att jag vill diskutera detta och använder dessa
            argument är att också belysa de stora problem som finns med regeringens
            bostadspolitik.
          </note>
          <note>
            Man har den gamla sortens politik där man tror att man genom
            subventioner kan styra marknaden. Det gör att man hela tiden upplever
            en osundhet. Reglerna ändras från tid till annan. Det gör att
            det finns en passivitet på marknaden där man väntar på vad de
            nya reglerna ska innebära. Man funderar på att vänta med byggstarten
            till efter det att de nya reglerna har trätt i kraft. Man undrar
            om man ska vänta med att sätta spaden i backen eller köra fram
            grävskoporna innan förslaget läggs fram. Hela rattandet fram och
            tillbaka med politiken gör att det blir en passivitet.
          </note>
          <note>
            Bostadsministern säger att reglerna inte kan förenklas. Det tror
            inte jag. Jag ser byråkratin och de besvär som finns i dag för
            att få till stånd byggande av studentlägenheter, och jag tror
            definitivt att det går att göra det enklare och smidigare.
          </note>
          <note>
            Jag skulle vilja ha svar på mina frågor. Ser inte bostadsministern
            några problem med ojämlika villkor? Det är det exempel som berördes
            förut. Finns det inte problem med de risker som finns, till exempel
            när projekt godkänns i efterhand? Vid ett projekt om tio hus får
            man räkna in i kalkylerna att ett av dem inte går igenom. Då måste
            de kostnaderna bäras av studenterna som bor i de andra nio husen.
            Det är så det fungerar.
          </note>
          <note>
            Anf. 7 Statsrådet LARS-ERIK LÖV-
          </note>
          <note>
            DÉN (s):
          </note>
          <note>
            Herr talman! Den saken undanröjer vi genom det stöd vi kommer
            att införa som innebär en byggmomsreducering. Det gäller i all
            byggnation av studentlägenheter och mindre hyreslägenheter.
          </note>
          <note>
            Vi funderar noga när det gäller beslutstillfällen, så att det
            ska skapas större säkerhet för investerarna.
          </note>
          <note>
            Ser jag något problem med skillnaden i stödet?
          </note>
          <note>
            Jag tycker att det ska vara en skillnad i stödet. Om man bygger
            fullvärdiga hyreslägenheter med besittningsskydd, krävs det lite
            bättre standard och lite bättre utformning än i mer traditionella
            studentlägenheter där det inte finns besittningsskydd. Där måste
            man lämna lägenheten när studietiden är över.
          </note>
          <note>
            Studenterna av i dag är inte en enhetlig grupp. Det behöver byggas
            både hyreslägenheter och mer traditionella studentlägenheter på
            campusområden för att svara upp mot det behov studenterna har.
          </note>
          <note>
            Det är något märkligt att Axel Darvik har ett så starkt engagemang
            när det gäller investeringsstödet när hans parti förespråkar att
            inte ha ett investeringsstöd. Det är nödvändigt med ett investeringsstöd.
            Det visar inte minst de investeringsbidrag vi hitintills har givit
            ut och som har resulterat i 12 000 studentlägenheter.
          </note>
          <note>
            Investeringsstödet tillkom efter en uppvaktning av
          </note>
          <note>
            Sveriges Förenade Studentkårer. Vi lade oss precis på den nivå
            som Sveriges Förenade Studentkårer krävde
          </note>
          <note>
            1999. Nu kan jag se att det finns behov av ett utökat stöd. Det
            är därför vi i den departementspromemoria som nu remissbehandlas
            - remisstiden går ut i dag -
          </note>
          <note>
            föreslår ett utökat stöd till att bygga studentlägenheter.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellationerna 2002/03:151 och
          </note>
          <note>
            2002/03:158 om föreningen KRIS
          </note>
          <note>
            Anf. 8 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Herr talman! Lena Adelsohn Liljeroth har frågat mig om jag avser
            att vidta några åtgärder beträffande förebyggande verksamhet inom
            kriminalitet och missbruk. Hon har även frågat mig om jag är beredd
            att verka för att mer resurser går till sådant förebyggande arbete.
          </note>
          <note>
            Ana Maria Narti har frågat mig på vilket sätt jag avser att verka
            för en förbättring av de ekonomiska förutsättningarna för föreningen
            KRIS brottsförebyggande verksamhet. Hon har även frågat mig om
            jag avser att verka för bättre strukturerade stödformer för den
            värdefulla rehabilitering som organisationen bedriver. Slutligen
            har hon frågat mig om jag avser att verka för att KRIS satsning
            i de nya demokratierna uppmärksammas i samråd med Utrikesdepartementet
            då olika insatser för internationell utveckling planeras.
          </note>
          <note>
            Först vill jag understryka att det arbete som KRIS
          </note>
          <note>
            - och många andra frivilligorganisationer - bedriver inom kriminalvårdens
            område är värdefullt. Dessa organisationers arbete utgör ett viktigt
            komplement till kriminalvårdens egna insatser att förebygga återfall
            i brott. Dessutom fungerar frivilligorganisationernas nätverk
            som ett betydelsefullt stöd vid frigivningen. Det är en tidpunkt
            som annars är särskilt kritisk just när det gäller risken för
            återfall i brott.
          </note>
          <note>
            På regeringens initiativ har det skapats ett nytt system för
            bidragsstöd till frivilligorganisationer inom kriminalvårdens
            område. Numera har Kriminalvårdsstyrelsen en möjlighet att fördela
            statsbidrag till olika organisationer. Avsikten är att skapa en
            långsiktigt hållbar ordning för bidragsstödet. Målsättningen på
            sikt är att de ekonomiska förutsättningarna för dessa organisationer
            ska förbättras.
          </note>
          <note>
            I samband med att Kriminalvårdsstyrelsen inkommer med sin årsredovisning
            nästa vår kommer man att rapportera hur arbetet med denna förordning
            har fungerat. Det är därför nu för tidigt att säga något om det
            nya systemet med statsbidrag till frivilligorganisationer inom
            kriminalvårdens område kräver några förändringar.
          </note>
          <note>
            Vid sidan av detta system finns även möjligheten för kriminalvården
            att köpa tjänster från olika frivilligorganisationer genom att
            avtal sluts med respektive organisation. På detta sätt kan organisationer
            få ekonomisk ersättning för de tjänster som de utför. Detta utgör
            ett bra komplement till bidragsgivningen.
          </note>
          <note>
            Som ni är väl medvetna om sker regeringens styrning av myndigheter
            på ett övergripande plan. Jag kan som enskilt statsråd därför
            inte kommentera enskilda fall eller lägga mig i de prioriteringar
            som olika myndigheter gör i enskilda ärenden. Jag kommer emellertid
            att följa den fortsatta utvecklingen av det nya systemet.
          </note>
          <note>
            Kriminalvårdens arbete måste präglas av en strävan att förbättra
            förutsättningarna att leva ett liv utan kriminalitet och droger.
            All form av drogmissbruk måste bekämpas. Regeringens inledande
            narkotikasatsning är därför oerhört viktig i detta avseende. De
          </note>
          <note>
            100 miljoner kronor som nu har satsats innebär förbättrade möjligheter
            att genomföra en mängd olika åtgärder som syftar till att minska
            narkotikamissbruket bland kriminalvårdens klienter.
          </note>
          <note>
            Ett aktivt återfallsförebyggande arbete kräver en modern kriminalvårdslag
            som kan svara mot kraven på en effektivt och humant bedriven kriminalvård.
          </note>
          <note>
            Mot den bakgrunden tillsatte regeringen i höstas en utredning
            som har till uppgift att uppmärksamma hur verkställigheten kan
            anpassas så att den förebygger återfall i brott utan att kraven
            på säkerhet och samhällsskydd eftersätts.
          </note>
          <note>
            Anf. 9 LENA ADELSOHN LILJE-
          </note>
          <note>
            ROTH (m):
          </note>
          <note>
            Herr talman! Tack justitieministern! Jag blir glad över att höra
            justitieministern prisa frivilligorganisationernas arbete. Det
            har alldeles för länge - i synnerhet från den röda sidan - funnits
            en stark misstro mot det arbete som frivilligrörelsen utför. Den
            offentliga sektorn har förväntats uppfylla förväntningar och behov
            på snart sagt alla områden, och det har naturligtvis inte räckt.
          </note>
          <note>
            Justitieministern säger också att KRIS, kamratföreningen för
            före detta missbrukare och kåkfarare, och andra frivilligorganisationer
            är ett viktigt komplement till kriminalvårdens egna insatser att
            förebygga återfall i brott. KRIS har i dag 3 800 medlemmar, varav
            3 000 är äkta KRIS:are, resten är stödmedlemmar. Det är bra gjort
            på de fem år som föreningen har funnits.
          </note>
          <note>
            Det ekonomiska stöd föreningen får - klappar i ryggen är jättebra
            - räcker inte till lokalhyra, till bensin, till telefonräkningar,
            till löner och allt annat som ska betalas. Stödet till KRIS är
            därför förmodligen en promille av en promille, om ens det, av
            vad staten får betala för våld, missbruk och brottslighet. Runt
            80 %
          </note>
          <note>
            av dem som KRIS möter vid fängelseportarna har klarat ett hederligt,
            drogfritt liv utanför murarna.
          </note>
          <note>
            Ordföranden Christer Karlsson i RIKSKRIS, som också startade
            föreningen, betalar nu 10 000 kr i månaden i skatt. Tidigare var
            det ungefär vad han kostade per dag. Han har räknat ut att han
            efter 20 år i fängelse och ännu fler år som missbrukare förmodligen
            kostat skattebetalarna minst 200 miljoner kronor.
          </note>
          <note>
            Alla vi som har kommit i kontakt med människor som har dömts
            till fängelse - det vet jag att även justitieministern har gjort
            - vet att det verkliga straffet ofta börjar först vid frigivningen.
          </note>
          <note>
            Just långsiktigheten i stödet till frivilligorganisationerna
            som justitieministern tog upp i sitt svar är viktig. De sköter
            arbetet visserligen billigare än etablissemanget, men det ska
            man inte straffas för. Det går åt oerhört mycket tid och energi
            till att jaga småbidrag från olika håll. Det är det man får göra
            på
          </note>
          <note>
            KRIS.
          </note>
          <note>
            Om de ekonomiska förutsättningarna för de här organisationerna
            förbättras är det naturligtvis en Gudi behaglig gärning. Men jag
            är inte övertygad om att det blir så.
          </note>
          <note>
            Kriminalvårdsstyrelsen ska nästa år rapportera om hur den nya
            bidragsordningen ska fungera. Men
          </note>
          <note>
            KRIS har redan nu konstaterat att kontakterna mellan olika myndigheter
            är dåliga, och här krävs det faktiskt samarbete.
          </note>
          <note>
            Kriminalvården kan köpa tjänster från frivilligorganisationerna,
            säger ministern. Det är nog bra, men även Kriminalvårdsstyrelsen
            har ju ett sparbeting. I år köper Kriminalvårdsstyrelsen tjänster
            från KRIS för ungefär 500 000 kr. Det är samma summa som man köpte
            tjänster för i fjol, trots att föreningen har fått fler medlemmar.
            Dessutom har man lagt över administrationen, som Kriminalvårdsstyrelsen
            själv skötte tidigare, på KRIS.
          </note>
          <note>
            KRIS ska alltså samordna de 28 lokalföreningarnas behov och önskemål,
            sedan söka pengar hos Kriminalvårdsstyrelsen och så småningom
            betala ut dem till de olika föreningarna.
          </note>
          <note>
            Det här innebär i praktiken mindre pengar till
          </note>
          <note>
            KRIS. Bara under 2002 startades fem nya lokalföreningar, och
            det finns till och med siffror som visar att kriminaliteten minskar
            på orter där KRIS har startat lokalföreningar.
          </note>
          <note>
            Från Socialstyrelsen får riks-KRIS, alltså huvudorganisationen,
            1,7 miljoner kronor. Det var ett tag tal om att höja bidraget,
            men så blev det inte, eftersom man hade hört att KRIS skulle få
            mer pengar från
          </note>
          <note>
            Kriminalvårdsstyrelsen. Här fanns uppenbarligen inga kontakter.
          </note>
          <note>
            KRIS fick inte ens vara med och söka av de
          </note>
          <note>
            6 miljoner som Justitiedepartementet avdelade till frivilligorganisationer
            som arbetar inom kriminalvårdens område. Av dessa pengar har drygt
            4 miljoner gått till Riksförbundet Frivilliga Samhällsarbetare.
          </note>
          <note>
            Jag har besökt dem, och de gör ett jättebra arbete, men på ett
            annat område än KRIS. Det hade väl varit rimligt att organisationen
            hade fått skicka in en ansökan när det gällde fördelningen av
            de 6 miljonerna.
          </note>
          <note type="speaker">
            Anf. 10 ANA MARIA NARTI (fp):
          </note>
          <note>
            Herr talman! Tack, justitieministern!
          </note>
          <note>
            Det är alltid rörande att höra hur maktlösa svenska statsråd
            är: Vi ska inte ha ministerstyre. Det där kan vi inte göra. Det
            där måste vi vänta med tills en utvärdering kommer.
          </note>
          <note>
            Vad händer under tiden? Under tiden rullar rutinerna vidare.
            Rutinerna styrs av tjänstemannagrupper, som är oerhört vana vid
            att själva bestämma och som har otroligt lite vana vid att öppna
            sig för nya organisationer.
          </note>
          <note>
            Jag tycker att uppkomsten av en organisation som
          </note>
          <note>
            KRIS i sig är en sådan otroligt viktig företeelse att den behöver
            allt stöd från hela samhället, inklusive från justitieministern.
            Vad som händer är att vi bevittnar en förnyelse av det civila
            samhället. En stark organisation föds ur riktigt engagemang och
            i den mest utsatta sektorn av det sociala livet.
          </note>
          <note>
            Om vi nu låter den här organisationen falla mellan stolarna i
            förhandlingarna mellan Socialstyrelsen, kriminalvården och de
            frivilliga organisationernas samordningsförening, vad händer då?
            Vi visar för människor som redan har lagt ned ett enormt arbete,
            och har gjort mycket som är mycket bra, att det inte finns något
            hopp för dem i utvecklingen av denna positiva verksamhet. Vi säger
            till dem att vi inte uppskattar den här djupt gående och systematiska
            ansträngningen att rädda väldigt många människor från ett utanförskap
            gentemot den vanliga vardagen.
          </note>
          <note>
            Visst kan en minister göra mer än att vänta på en utvärdering
            som kommer om ett år.
          </note>
          <note>
            Det finns områden i det svenska samhällslivet där möjligheten
            att agera för det nya civila samhället har växt. De finns inom
            skolan och vården, just genom långvariga entreprenadavtal mellan
            olika grupper, just därför att den offentliga sektorn inte längre
            har absolut monopol på området. Det är husläkarna, som fungerar
            mycket bra, som agerar på det här sättet. Jag vet det, därför
            att min man är husläkare - en av de första i Stockholmstrakten
            - och hans patienter är oerhört nöjda med honom. Det är de fria
            skolorna, som arbetar på samma sätt.
          </note>
          <note>
            Varför får man inte utveckla den här modellen på ett bestämt
            sätt, så att det verkligen skapar en ekonomisk grund för en långvarig
            och framgångsrik verksamhet med rehabilitering av före detta fångar?
          </note>
          <note>
            Anf. 11 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Herr talman! Som ni kanske känner till - men som i varje fall
            KRIS känner till - har jag haft kontakter med dem, inte bara sedan
            jag började som justitieminister utan även före det i egenskap
            av försvarsadvokat. Vi är nog alla överens om att det är en mycket
            viktig organisation, just av det skälet att den inte är en myndighet.
            Många av dem som sitter i fängelse har en stark antipati mot myndigheter.
            Den här organisationen kan nog verka på ett annorlunda sätt
          </note>
          <note>
            KRIS är alltså en mycket bra organisation - en bland många andra
            bra organisationer. Då kan man välja vilket system man vill ha.
            Antingen tar man på sig allting själv, så att regeringen sitter
            och fördelar ut pengar till de tusentals bra organisationer som
            finns.
          </note>
          <note>
            Eller också delegerar man det till de olika myndigheter som har
            ansvaret för detta.
          </note>
          <note>
            Vi anser att det är bättre att de myndigheter som jobbar med
            det här varje dag är bättre skickade att fördela de pengarna än
            att enskilda myndigheter uppe på Rosenbad ska sitta och fördela
            pengarna. Man kan ha olika åsikter om vilket system som är bäst.
          </note>
          <note>
            Vi sitter inte och väntar. Vi har infört ett nytt system, som
            fungerar sedan den 1 januari i år. Det vore ganska dumt att redan
            nu ha en åsikt om någonting som bara har pågått i sex veckor.
            Vi bör i varje fall ge det ett år. Om det här inte skulle fungera
            bra får vi naturligtvis införa ett annat system.
          </note>
          <note>
            Jag vill understryka att det inte handlar om att sitta och vänta.
            Vi har agerat. Vi har infört ett nytt system. Nu ska vi se hur
            det fungerar. Vi hoppas att det fungerar bra. Om det inte gör
            det kommer vi att få agera igen, just därför att vi vill lyfta
            fram detta viktiga arbete.
          </note>
          <note>
            Anf. 12 LENA ADELSOHN LILJE-
          </note>
          <note>
            ROTH (m):
          </note>
          <note>
            Herr talman! Det är i och för sig jättebra att man har infört
            ett nytt system, men det handlar fortfarande inte om några pengar
            av vikt. Det handlar fortfarande om de 6 miljonerna.
          </note>
          <note>
            Det finns till exempel ett teaterprojekt, en frivillig teaterverksamhet.
            Jag vet att justitieministern också har varit och tittat på åtminstone
            någon av de föreställningar som ges på fängelser i landet. Den
            verksamheten är också hotad. Det arbete som görs där har en oerhörd
            betydelse. Beatebergsanstalten i södra
          </note>
          <note>
            Stockholm har helt plötsligt dragit in bidraget på
          </note>
          <note>
            150 000 kr, trots att den föreställning som man höll på att repetera
            snart skulle ha premiär, egentligen utan några besked, och trots
            att det fanns ett stort engagemang. Man har fortfarande verksamhet
            på
          </note>
          <note>
            Österåker, men det är väl bara en tidsfråga innan den också försvinner.
            Det här är ett viktigt arbete.
          </note>
          <note>
            Åter till KRIS: Deras verksamhet berör framför allt tiden efter
            frigivning, eller muck, som det brukar heta. De pengar som organisationen
            får handlar om verksamheten inne på fängelserna, inte det stödjande
            arbete man gör när fångarna väl har muckat och man möter dem vid
            fängelseportarna.
          </note>
          <note>
            KRIS i Danmark, där det också finns en sådan organisation, fick
            12 miljoner på en gång när föreningen skulle byggas upp, med hänvisning
            till de goda resultaten från KRIS i Sverige. Nu går ju landet
          </note>
          <note>
            Danmark bättre än Sverige ekonomiskt sett, men det är i alla
            fall intressant att notera skillnaden i satsning.
          </note>
          <note>
            Justitieministern kan inte lägga sig i de prioriteringar som
            görs på de olika myndigheterna. Nej, det vet jag. Men ministern
            är ändå medveten om de sparbeting som är utlagda på olika myndigheter
            och de myndigheter som har möjlighet att stödja KRIS arbete. Det
            går alltid att skicka med tydliga signaler när man gör budgetarbetet.
          </note>
          <note type="speaker">
            Anf. 13 ANA MARIA NARTI (fp):
          </note>
          <note>
            Herr talman och justitieministern! Det är mycket bra att vi alla
            är överens när det gäller betydelsen av
          </note>
          <note>
            KRIS som vitaliserande faktor i samhällslivet. Jag är säker på
            att denna attityd är helt uppriktig hos justitieministern, och
            jag tvivlar inte på att han verkligen vill stödja KRIS. Men glöm
            inte vilka starka rutiner och beteendemönster det finns på olika
            ställen i vårt samhälle!
          </note>
          <note>
            Jag har jobbat väldigt länge med så kallade eldsjälar i andra
            sammanhang, framför allt när det gäller invandrarorganisationer
            och kvinnoorganisationer.
          </note>
          <note>
            Och jag har sett under minst tio år, på mycket nära håll, hur
            man låter människor engagera sig och kämpa hårt och hur man sedan
            drar undan mattan under deras fötter därför att en liten tjänstemannagrupp
            -
          </note>
          <note>
            ibland en enda tjänsteman - plötsligt bestämmer att detta inte
            är så viktigt. Dessa attityder, som är oerhört vanliga, kan slå
            sönder hela det fantastiska arbetet som KRIS gör.
          </note>
          <note>
            Jag vill bara beskriva hur vardagen ser ut för
          </note>
          <note>
            KRIS aktiva medlemmar. De flesta av dem har mycket låga inkomster,
            om de har några. De har mycket stora skulder som kronofogden är
            ivrig att plocka in. De har trasiga familjeförhållanden och måste
            komma i kapp med allt som inte har gjorts under tiden med missbruk,
            fängelsevistelse och brottslighet. Att människorna i så svåra
            situationer ändå fortsätter att jobba systematiskt är faktiskt
            bland det bästa som har hänt i vårt samhälle under den senaste
            tiden.
          </note>
          <note>
            Vad händer om organisationen KRIS hamnar mellan stolarna, mellan
            Socialstyrelsen, kriminalvården och de här frivilliga organisationerna,
            som är etablerade och som inte alls är så villiga att öppna sig
            för nya organisationer? Vi skapar en otroligt djupgående besvikelse.
            Vi slår sönder den riktiga delaktigheten hos medborgaren. Kom
            ihåg att vi politiker i alla partier varje gång när ett val börjar
            närma sig slår oss för bröstet. Vi vill ha delaktighet. Vi vill
            ha intresse för det politiska livet från individen. Vi måste bevisa
            i praktiken att vi uppskattar delaktigheten och den praktiska
            insatsen i vardagen.
          </note>
          <note>
            Anf. 14 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Herr talman! Man kan naturligtvis alltid diskutera hur mycket
            som ska ges till olika myndigheter. Vi ger ett tillskott på 230
            miljoner extra till Kriminalvårdsstyrelsen för 2003.
          </note>
          <note>
            Det är en svår situation inom kriminalvården. Jag är fullt medveten
            om det. Antalet personer som döms till längre fängelsestraff har
            ökat, vilket har gjort att det är en mycket svår situation. Inte
            desto mindre är då KRIS väldigt viktig med sitt arbete. Det är
            vi alla överens om.
          </note>
          <note>
            Jag är inte lika negativ till tjänstemannasektorn som Ana Maria
            Narti. Jag är tvärtom ganska positiv, men framför allt tycker
            jag att man ska undvika att generalisera när det gäller tjänstemän.
            Det finns säkert alla sorter, men de som jag har träffat på Justitiedepartementet
            är i alla fall inte av det slag som Ana
          </note>
          <note>
            Maria Narti beskriver.
          </note>
          <note>
            Visst kan det finnas tydliga mönster, och det finns det i samhället.
            Det är ingen tvekan om det. Men även här är jag lite mer optimistisk,
            därför att det går att bryta. Det går att göra ett bra arbete,
            och det går naturligtvis att göra det även med stöd från regeringen
            och från kommunen. Det har vi sett, inte minst när det gäller
            brottsofferorganisationer och kvinnoorganisationer som har gjort
            ett fantastiskt arbete och haft mycket stora framgångar under
            de senaste åren.
          </note>
          <note>
            Jag har också stort hopp om att även KRIS kommer att fortsätta.
            Det är därför som jag har infört ett nytt system. Jag vill se
            hur det fungerar, och vi får, som sagt, återkomma när det här
            ska utvärderas. Men jag följer det här mycket noga. Kriminalvårdsstyrelsen
            är medveten om att jag och regeringen följer det mycket noga,
            och jag har också en kontinuerlig kontakt med KRIS. Jag ska träffa
            KRIS på torsdag i nästa vecka för att diskutera olika saker som
            kan vara viktiga - och det gör även ni. Det gäller att besöka
            och ha kontakt med den här organisationen, som har sin särprägel.
            Den ska vi vara rädda om liksom alla andra som arbetar med att
            minska återfallen i brott i samhället.
          </note>
          <note>
            Anf. 15 LENA ADELSOHN LILJE-
          </note>
          <note>
            ROTH (m):
          </note>
          <note>
            Herr talman! Det är jättebra, tycker jag, att justitieministern
            ska träffa KRIS. Jag har sett att ett par representanter från
            KRIS sitter på läktare här i dag.
          </note>
          <note>
            De är naturligtvis oerhört nyfikna på de svar som justitieministern
            ger.
          </note>
          <note>
            Det brukar inte vara några problem att ge projektbidrag till
            allt annat. Här har även ministern ett ansvar, tycker jag. Antingen
            är det en viktig verksamhet som bedrivs från KRIS sida, och då
            ska den ha ett rejält stöd, eller också tycker man inte att den
            är det.
          </note>
          <note>
            Jag vet att det finns stora problem inom kriminalvården, att
            det behövs pengar på alla möjliga håll.
          </note>
          <note>
            Varje gång man öppnar tidningen ser man att det är problem med
            narkotika och med insmuggling av vapen och telefoner. Det är trånga
            celler, och det är allt möjligt annat. Så det är bra att det går
            mer pengar till detta och att de kanske även används så att det
            blir allt färre som återfaller.
          </note>
          <note>
            Men jag är i alla fall övertygad om att det är mycket effektivare,
            både mänskligt och ekonomiskt, att satsa mer på organisationer
            som KRIS som faktiskt finns där också när fångarna muckar. Det
            är inte alltid alla vi andra, eller samhället i övrigt, finns
            där.
          </note>
          <note>
            Det är inte heller obekant att KRIS i många stycken arbetar förebyggande.
            De flesta av de före detta missbrukarna och kriminella har familjer
            och barn, och organisationer som KRIS är ett oerhört stöd inte
            minst för dem.
          </note>
          <note type="speaker">
            Anf. 16 ANA MARIA NARTI (fp):
          </note>
          <note>
            Herr talman! Mina avsikter är inte att måla tjänstemannakåren
            i svart. Däremot tycker jag att bidragssystemet över huvud taget
            bör analyseras kritiskt på ett helt annat sätt än hittills. Bidragsgivande
            och bidragsmottagande är inte en relation som bygger på jämlika
            positioner. Jag vet det från kulturarbetet, där det finns så mycket
            ansökningar. Jag vet att vi i kulturlivet varje gång när vi skriver
            en ansökan om bidrag känner oss lite grann som tiggare. Det är
            därför som jag tycker att det är oerhört viktigt att det nya systemet
            med köp av tjänster har införts. Jag hoppas att det här systemet
            kommer att utvecklas.
          </note>
          <note>
            Köp av tjänster och avtal betyder att det är en relation mellan
            jämlika parter. Det betyder att man värderar insatsen och får
            betalt. Men för att det här ska hålla krävs det att avtalen är
            långvariga. Och man ska inte utgå från att engagemang betyder
            att man också kan vänta sig väldigt mycket obetalt arbete bredvid
            det som man betalar för.
          </note>
          <note>
            Anf. 17 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Herr talman! Det här bidragssystemet har ändrats.
          </note>
          <note>
            Det är inte bara fråga om att våga kritisera - det måste man
            göra - utan också om att våga förändra.
          </note>
          <note>
            Det är det som vi nu har gjort. Det har alltså bara gått sex
            veckor, så vi har goda förhoppningar om att det här ska fungera
            bra, men gör det inte det kommer vi att gå vidare för att hitta
            ett ännu bättre system.
          </note>
          <note>
            Det är alltså detta som det är fråga om. Det är inte fråga om
            att man inte prioriterar de här organisationerna. Det är fråga
            om vilket system man anser är bäst. Om man väljer det här systemet
            finns det ju inget som säger att man inte skulle prioritera de
            här organisationerna, utan det handlar om vilka man anser är bäst
            skickade att fördela de pengar som kommer från bland annat regeringen.
          </note>
          <note>
            Avslutningsvis vill jag bara säga att vi verkar fullständigt
            överens om att detta med köp av tjänster är någonting som behöver
            utvecklas ytterligare, och jag är optimistisk inför framtiden.
            Jag tror också att det, med det engagemang som finns i KRIS, de
            idéer som finns och den revanschlusta som finns, finns goda förutsättningar
            att visa att man når resultat på ett annat sätt kanske än konkurrerande
            verksamhet.
          </note>
          <note>
            Därigenom kommer man att stärka sin ställning ännu mera. Då handlar
            det nämligen om avtal mellan två jämställda parter, i alla fall
            mellan två parter. Och två parter i ett avtalsförhållande är alltid
            bättre än ett rent bidragsavtal.
          </note>
          <note>
            Sammantaget tror jag att vi alla har en stark tro på
          </note>
          <note>
            KRIS. Jag följer detta noga. Regeringen följer detta noga. Vi
            har kontinuerlig kontakt med KRIS och följer alltså det nya systemet.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2002/03:152 om åklagarväsendet
          </note>
          <note>
            Anf. 18 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Herr talman! Ulla Löfgren har frågat mig vilka åtgärder jag avser
            att vidta för att inte åklagarväsendet ska hamna i samma situation
            som polisen har gjort när det gäller nyrekrytering. Hon har också
            frågat vilka åtgärder jag avser att vidta för att åklagarväsendet
            ska kunna behålla numerären i den nuvarande personalstyrkan och
            helst utöka den.
          </note>
          <note>
            Åklagarorganisationen har en central roll i brottsbekämpningen
            och dess verksamhet har direkt betydelse för rättskedjans samlade
            effektivitet. Jag anser att det därför är viktigt att åklagarväsendet
            har tillräckliga ekonomiska resurser för att kunna bedriva en
            effektiv verksamhet med högt ställda rättssäkerhetskrav.
          </note>
          <note>
            Riksåklagaren har i sitt preliminära budgetunderlag för 2004-2006
            angett att det ekonomiska läget inom åklagarorganisationen är
            ansträngt och att antalet åklagare och andra anställda därför
            måste minska med nuvarande anslagsnivå. Riksåklagaren har också
            angett att arbetsbelastningen för landets åklagare är hög och
            att arbetsmiljön kommer att försämras om inte åklagarorganisationen
            får ekonomiskt tillskott.
          </note>
          <note>
            Jag har noterat det som Riksåklagaren har angett i sitt preliminära
            budgetunderlag om personalnedskärningar och arbetsläget inom åklagarorganisationen.
          </note>
          <note>
            Regeringen kan dock tidigast i samband med den ekonomiska vårpropositionen
            föreslå förändrade utgiftsramar. Jag kan därför inte nu uttala
            mig om eventuella förändringar av åklagarorganisationens anslag.
            Inom Justitiedepartementet pågår beredningen av åklagarorganisationens
            totala resursbehov.
          </note>
          <note>
            Som sagt kan jag inte nu uttala mig om åklagarorganisationens
            framtida anslag. Jag vill dock här framhålla att regeringen har
            satsat på åklagarorganisationen under de senaste åren. Anslagsramarna
            har höjts.
          </note>
          <note>
            Detta har bidragit till att det varit möjligt för Riksåklagaren
            att göra stora satsningar på flera angelägna områden inom åklagarorganisationen.
            Riksåklagaren har bland annat förbättrat rekryteringen av åklagare
            och chefer, gjort satsningar på grund- och vidareutbildning för
            samtliga åklagare samt startat en högre utbildning för specialiståklagare.
          </note>
          <note>
            Under flera år har antalet åklagare varit förhållandevis konstant.
            Det totala antalet åklagare har ökat under perioden 1999-2002.
            Åklagarorganisationen har kunnat uppvisa goda verksamhetsresultat
            under en rad år med bland annat kortare genomströmningstider och
            minskade ärendebalanser.
          </note>
          <note type="speaker">
            Anf. 19 ULLA LÖFGREN (m):
          </note>
          <note>
            Herr talman! Jag ber att få tacka justitieministern för svaret
            på min interpellation.
          </note>
          <note>
            Av den hovsamma tonen i svaret drar jag slutsatsen att man även
            i Regeringskansliet har förstått att åklagarväsendets situation
            i nuläget är ohållbar. Jag tolkar dessutom justitieministerns
            svar att regeringen tidigast i samband med den ekonomiska vårpropositionen
            kan föreslå förändrade utgiftsramar som att regeringen faktiskt
            tänker föreslå ett tilläggsanslag till åklagarväsendet för innevarande
            år, och det gläder mig.
          </note>
          <note>
            Signalerna om åklagarnas orimliga arbetssituation duggar allt
            tätare från olika håll i landet. Justitieministern redogjorde
            för de satsningar och ambitionshöjningar som har gjorts. Jag har
            läst verksamhetsberättelsen och sett att det visst har blivit
            fler åklagare, men de står inte i proportion till de ambitionshöjningar
            som regeringen faktiskt har föreslagit. Jag är inte alls förvånad
            över att arbetssituationen är besvärlig.
          </note>
          <note>
            Värst tycks situationen vara i Skåne och i norra
          </note>
          <note>
            Sverige. Även av Riksåklagarens budgetskrivelse kan man utläsa
            att situationen nu har nått anständighetens gräns. Man använder
            ord som "överbelastad organisation" och "oacceptabel konstant
            underbemanning".
          </note>
          <note>
            Även övertidssiffrorna talar sitt tydliga språk.
          </note>
          <note>
            Herr talman! I Västerbotten är arbetsbelastningen för åklagarna
            oacceptabelt hög. Åklagarkammaren i
          </note>
          <note>
            Umeå har nyligen varit föremål för inspektion från
          </note>
          <note>
            Arbetsmiljöinspektionen. Ett protokoll var förväntat till mitten
            av den här månaden, och jag hade hoppats att det skulle ha funnits
            till hands vid dagens debatt för att kunna visa svart på vitt
            hur situationen ser ut.
          </note>
          <note>
            Men tyvärr har det inte kommit än. Med största sannolikhet kommer
            det dock att visa att staten åter har utmärkt sig som en arbetsgivare
            som ligger i botten när det gäller att ta ett gott arbetsgivaransvar.
          </note>
          <note>
            Herr talman! Alla medborgare i landet bör rimligtvis ha samma
            rätt att ställa krav på rättssäkerhet, oavsett var de bor. Nu
            läggs lokala åklagarkontor ned, ett efter ett. Jag pekade i min
            interpellation på att kontoret i Kiruna har lagts ned och att
            kontoret i Örnsköldsvik är på väg att läggas ned. Jag tog även
            upp situationen med kontoret i Skellefteå. Sedan interpellationen
            skrevs har jag kunnat läsa i den lokala tidningen Norra Västerbotten
            att åklageriet nu hotas av nedläggning.
          </note>
          <note>
            Herr talman! Något sådant får helt enkelt inte ske!
          </note>
          <note>
            I Skellefteå är brottsligheten av tradition hög. Närhet har betydelse
            för personkännedom. Det krävs för bättre samarbete mellan polis
            och åklagare och är dessutom ett uttalat krav från regeringen.
          </note>
          <note>
            Med de krav på åklagarmedverkan i polisens kompetens- och verksamhetsutveckling
            avseende brottsutredningar och en mer aktiv ledning av förundersökningar
            och utveckling av brottsbekämpning inom vissa prioriterade områden,
            samverkan med lokala och regionala myndigheter och en ökad uppmärksamhet
            på brottsoffer som regeringen har ställt, så fungerar det helt
            enkelt inte med en åklagare som verkar på distans. Dessutom medför
            långa avstånd långa restider och därmed produktionsbortfall -
            eller i varje fall att åklagarnas fritid inskränks i än högre
            grad än i dag. Ny teknik åberopas ibland som lösningen, men en
            videokonferens kan inte ersätta de personliga kontakterna, i vart
            fall inte i de här sammanhangen.
          </note>
          <note>
            Kan justitieministern lova att åklagarkontoret i
          </note>
          <note>
            Skellefteå får vara kvar?
          </note>
          <note type="speaker">
            Anf. 20 ULF SJÖSTEN (m):
          </note>
          <note>
            Herr talman! Jag vill också passa på att tacka justitieministern
            för svaret. Det inger ett visst hopp, men det tar inte bort det
            faktum att det svenska åklagarväsendet befinner sig i en akut
            kris.
          </note>
          <note>
            Rättsväsendets tillkortakommanden har gjort att frågan om trygghet
            och rättsväsendets funktionsduglighet har kommit alltmer i centrum
            för svensken i allmänhet, för oss förtroendevalda och för medierna.
          </note>
          <note>
            Åklagarväsendet har tidigare gått igenom ett stålbad, hållit
            sina budgetar men givetvis fått göra prioriteringar och många
            gånger tuffa val. 1990-talets stålbad syns inte minst i de budgetar
            som jag har här, från år
          </note>
          <note>
            2000 och framåt. Där ser man att den situation vi i dag befinner
            oss i på intet sätt är överraskande.
          </note>
          <note>
            Inför 2003 planerade man verksamheten efter en flerårsprövning
            och en möjlig anslagskredit till åklagarväsendet. Strax före valet
            gjorde justitieministern någon form av uttalande - jag har inte
            sett det själv, men justitieministern kanske vill utveckla det
            här i kammaren - som många åklagare tolkade som att det nu skulle
            satsas mer pengar på åklagarväsendet. Så kom budgetpropositionen
            med sitt för åklagarna beska budskap: sparbeting, osthyveln fram
            och en minskning av anslagskrediten. De förhoppningar som många
            åklagare hade grusades snabbt och effektivt.
          </note>
          <note>
            Jag vet inte i hur stor mån åklagarna egentligen var överraskade.
            Som så många andra som arbetar inom rättsväsendet i dag har de
            med åren blivit ganska luttrade. I stället för att kunna satsa
            står man nu inför den omvända situationen. Särskilt svår är, som
          </note>
          <note>
            Ulla Löfgren sade, situationen i Norrland och Skåne.
          </note>
          <note>
            Viktiga och nödvändiga rekryteringar blir inte av på grund av
            ett rekryteringsstopp under överskådlig tid. I
          </note>
          <note>
            stället får man väl tacksamt ta emot de uppsägningar som kommer
            in till åklagarväsendet.
          </note>
          <note>
            Man flaggar för att man får dra ned på utvecklingskostnader.
            Där vill jag särskilt nämna ett IT-
          </note>
          <note>
            utvecklingsprojekt, som har bedrivits inom åklagarväsendet under
            många år och nu är i farozonen, och utbildningskostnader för personalen.
            Följden av det blir att kompetensutvecklingen för personalen blir
            sämre och att olika rättsutvecklingsprojekt bromsas.
          </note>
          <note>
            Faktum är, herr talman, att man på flera håll i Sverige inte
            har tillräckligt med pengar i dag för att avlöna den befintliga
            personalen.
          </note>
          <note>
            Hur hanterar man detta i en tid då Thomas Bodström och andra
            ledande socialdemokratiska företrädare med emfas och stor frekvens
            säger att man nu satsar mer än någonsin på rättsväsendet?
          </note>
          <note>
            Min fråga till justitieministern är självklar: Blir det fler
            åklagare i Sverige eller rentav färre? Hur ska åklagarväsendet
            hantera detta läge av resursbrist?
          </note>
          <note>
            Kan man underbalansera budgeten?
          </note>
          <note>
            Av justitieministerns svar kan utläsas att man funderar på denna
            sak inom Justitiedepartementet. Lätta lite på förlåten, Thomas
            Bodström. Behovet av positiva signaler till åklagarväsendet kan
            knappast överskattas i dessa tider.
          </note>
          <note>
            Anf. 21 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Herr talman! Först ska jag svara på frågan om åklagarmyndigheten
            i Skellefteå. Det är Riksåklagaren och myndighetschefen som avgör
            den saken. Ett enskilt statsråd ska inte klampa in där.
          </note>
          <note>
            Åklagarorganisationen liksom många andra myndigheter har en svår
            situation i dag. Det är snäva budgetar. Men jag vill ändå påpeka
            det som jag sade före valet och som jag nu kan upprepa, nämligen
            att det ändå blir ett tillskott på 46 miljoner 2003 jämfört med
            2002. En del är naturligtvis löneökningar. Jag sade fel före valet.
            Jag sade nämligen 45 miljoner.
          </note>
          <note>
            Men det är alltså 46,6 miljoner.
          </note>
          <note>
            Om vi nu ska ägna oss åt sifferexercis är det alltså
          </note>
          <note>
            52 miljoner minus ett anslagssparande som gör att det landar
            på 46,6 miljoner. Det behövs kanske mer pengar i framtiden. Det
            budgetarbetet pågår just nu, och det kommer vi att kunna redovisa
            när vårpropositionen läggs fram i början av april. Jag kan inte
            föregå detta eftersom det arbetet pågår just nu. Även om jag förstår
            att många är angelägna om att få ett svar så fort som möjligt
            måste vi ändå hålla på de tider som finns, och det arbetet pågår
            alltså just nu.
          </note>
          <note type="speaker">
            Anf. 22 ULLA LÖFGREN (m):
          </note>
          <note>
            Herr talman! Jag försöker att få justitieministerns svar att
            gå ihop med Riksåklagarens budgetunderlag för 2004-2006, men jag
            lyckas inte med det. Där står det:
          </note>
          <note>
            "Ett problem för Åklagarorganisationen såväl som för övriga statliga
            myndigheter är dock att de rationaliseringsvinster som skapas
            behövs för att möta regeringens krav på en årlig produktivitetsutveckling.
          </note>
          <note>
            Anledningen till detta är att pris- och löneutvecklingen kompenseras
            endast till en del. För Åklagarorganisationen sker därigenom en
            urholkning av anslaget med ca 12 miljoner kronor per år. Så sent
            som i oktober 2002 föreslog regeringen i budgetpropositionen en
            reell minskning av den planerade resursnivån för
          </note>
          <note>
            2003 med 18 miljoner kronor. I december beslutade
          </note>
          <note>
            SPV dessutom om en ökning av kostnaderna för det nya pensionsavtalet
            med motsvarande 5 miljoner kronor. Den sammantagna effekten av
            dessa två uppgår till ca 3 % av det totala anslaget. Det är inte
            rimligt varken av arbetsmiljöskäl eller av praktiska arbetsrättsliga
            skäl att kräva att åklagarmyndigheterna i en verksamhet bestående
            av 81 % lönekostnader på ett år ska kunna anpassa resurserna till
            dessa oförutsedda förändrade förutsättningar. Det är heller inte
            rimligt mot bakgrund av de kriminalpolitiska satsningar som pågår
            och planeras."
          </note>
          <note>
            Sedan har Riksåklagaren beskrivit vad han har gjort för att klara
            av det här. En av de saker som han har gjort är att införa ett
            anställningsstopp. Det är därför som jag frågar om åklagarkontoret
            i Skellefteå, därför att så länge åklagarväsendet har för lite
            resurser, så länge man har ett anställningsstopp och så länge
            den överbelastade situationen som råder i dag på åklagarna fortsätter,
            så länge är det svårt att besätta tjänster. Därför måste det komma
            besked från justitieministern om att det blir mer pengar till
            åklagarmyndigheten och att det också kanske finns en möjlighet
            att ändra resursfördelningen så att man som tidigare i de fyra
            nordligaste länen också kan få ett tillskott av resurser på grund
            av glesheten. Myndigheten med kammarkontoret i Umeå är ju den
            minsta myndigheten inom åklagarväsendet, men den omfattar halva
            Sveriges yta. Den har flest kontor. Och det är klart att det är
            dyrare att bedriva verksamhet om man har elva kontor inom en myndighet
            än om man har bara tre eller fem kontor. Men resurserna fördelas
            efter hur många brott som man har att hantera.
          </note>
          <note>
            Jag har kanske ställt frågan fel då jag frågade om åklagarkontoret
            i Skellefteå ska få vara kvar. Jag kan formulera om den. Kommer
            åklagarmyndigheten att få resurser så att även norra Norrland
            kommer att kunna ha åklagarkontor på så många platser som behövs
            för att rättssäkerheten för den som bor i
          </note>
          <note>
            Norrland ska vara lika stor som för den som bor i södra Sverige?
          </note>
          <note type="speaker">
            Anf. 23 ULF SJÖSTEN (m):
          </note>
          <note>
            Herr talman! Jag ska inte ägna mig åt någon sifferexercis. Den
            totala verkligheten är illa nog.
          </note>
          <note>
            Handläggningstiderna i dag är i många fall oanständigt långa.
            Orsaken finns att söka i alla delar av rättskedjan - polis, processförare
            och dömande instanser. Men många av dessa problem bottnar i brist
            på resurser. Givetvis ska man organisera om och utveckla verksamheterna.
            Men man måste också ge dem någorlunda rimliga resurser för att
            klara sina grunduppgifter. Jag efterfrågar justitieministerns
            uppfattning som ansvarigt statsrådet för denna verksamhet. Min
            fråga blir återigen, Thomas Bodström:
          </note>
          <note>
            Om man har effektiviserat, reorganiserat och satsat på ett optimalt
            personalutnyttjande under många år, vad gör man då om pengarna
            inte räcker till för att avlöna det antal åklagare som man i dag
            faktiskt har i organisationen?
          </note>
          <note>
            Det är vi som sitter här och ett antal andra som levererar pengarna
            till denna verksamhet. Vi moderater vill just i detta fall leverera
            mer pengar än ni socialdemokrater till åklagarverksamheten. Men
            vi har ju en tydligt definierad roll allesammans i detta sammanhang.
            Vilken uppfattning har justitieministern?
          </note>
          <note>
            Kan det gå till uppsägningar av åklagarpersonal, och är det i
            så fall acceptabelt i skenet av diskussionen om satsningar på
            rättsväsendet i Sverige?
          </note>
          <note type="speaker">
            Anf. 24 CARIN LUNDBERG (s):
          </note>
          <note>
            Herr talman! Jag beklagar att jag inte har hunnit följa hela
            debatten. När jag kom till mitt arbetsrum såg jag på TV att denna
            debatt pågår. Då gick jag hit, men det är lite långa avstånd i
            det här huset också, inte bara hemma i Västerbotten.
          </note>
          <note>
            Precis som ministern sade talade vi i valet väldigt mycket om
            rättstrygghet, och vi har också talat om rättssäkerhet. Det är
            viktigt inte bara för gamla tanter att kunna vara trygga när de
            är ute och går på gatorna.
          </note>
          <note>
            Vi ska också vara trygga när det gäller att bli rättvist behandlade
            om vi hamnar i klammeri med rättvisan.
          </note>
          <note>
            Precis som justitieministern säger är det Riksåklagaren som har
            ansvaret för åklagarna. Men jag vill ändå ta upp hur viktigt det
            är med signaler, att det kommer signaler från den som är högst
            politiskt ansvarig att åklagarna i Skellefteå ska bli kvar. Om
            man bara anställer människor tillfälligt går det inte att få personal
            i en så pass avlägsen bygd som Skellefteå.
          </note>
          <note>
            Det råder anställningsstopp där. Frågan om de två åklagare som
            var på väg har lagts på is. Den tredje åklagaren som är anställd
            kommer av familjeskäl att lämna Skellefteå.
          </note>
          <note>
            Då blir min fråga om åklagarna i Skellefteå ska centraliseras
            till Umeå. I Västerbottens län upplever vi att detta är en centralisering
            "i smyg". Det blir resursbrist, och på så sätt kan man uppnå det
            som man hela tiden har varit ute efter, nämligen att centralisera
            myndigheterna till Umeå. Vi har ju också fört kampen om tingsrätten
            både i Lycksele och i Skellefteå.
          </note>
          <note>
            Därför vill jag ställa en fråga till ministern. Har ministern
            fått någon uppföljning av de erfarenheter som man har dragit i
            fråga om Lycksele, alltså att man har åklagare som är stationerade
            i Umeå men som reser till tinget i Lycksele och sedan har tingsplats
            i Åsele, Dorotea och Vilhelmina?
          </note>
          <note>
            Hur mycket av åklagarens faktiska tid går åt till resor? Hur
            mycket av kostnaderna är hotellkostnader och sådant? Har Riksåklagaren
            gjort någon sådan utvärdering, och har ministern i så fall fått
            ta del av den?
          </note>
          <note>
            Jag vill också fråga om ministern är beredd att sända den politiska
            signalen att också glesbygd - i det här fallet betraktar jag Skellefteå
            som en sådan -
          </note>
          <note>
            alltså även Skellefteå och skellefteborna, ska känna att de har
            rättssäkerhet och rättstrygghet.
          </note>
          <note>
            Anf. 25 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Herr talman! Som svar på frågan om hur det blir i
          </note>
          <note>
            Skellefteå får jag upprepa att det ska inte ett enskilt statsråd
            avgöra. Vi ska inte sitta i Stockholm och styra hur det ska se
            ut där och där. Vi ska inte sitta med en karta och peka och säga:
            Där ska det vara ett kontor, och där ska det inte vara ett kontor.
            Där lägger vi ihop två kontor. Där lägger vi ned ett kontor, och
            där ökar vi med ett. Det vore inte ett bra system, utan det är
            mycket bättre att man i Västerbotten och på andra håll i Sverige
            tillsammans med den myndighetschef som finns och med den myndigheten,
            det vill säga Riksåklagaren, avgör sådana här saker. Därför ska
            jag inte lägga mig i.
          </note>
          <note>
            Jag kan många gånger ha åsikter om olika saker som jag får höra
            talas om runtom i Sverige men jag tror att det vore väldigt oklokt
            att låta en enda person avgöra var alla polisstationer, åklagarstationer
            och domstolar ska ligga. Då är det nog bättre med det system som
            vi har.
          </note>
          <note>
            Återigen: Vårpropositionen kommer om några veckor. Jag kan inte
            föregå det resultatet - det är ju ännu inte klart. Men jag vill
            peka på att antalet åklagare har ökat från år 1999 till år 2002.
            Vi kommer att fortsätta med satsningen på rättsväsendet.
          </note>
          <note>
            När det gäller detta med långa handläggningstider vill jag säga
            två saker. Handläggningstiderna för åklagare har kortats även
            under år 2002. Dessutom har vi internationellt sett väldigt bra
            handläggningstider. Däremot kan vi bli ännu bättre, och därför
            pågår ett omfattande arbete.
          </note>
          <note>
            Självklart ska alla delar av Sverige ta del av den rättstrygghet
            som ska finnas. Man ska inte behöva lida av att man har den lägsta
            brottsligheten i hela
          </note>
          <note>
            Sverige men det är ändå ett faktum. Självklart ska man satsa
            på de nordliga delarna, liksom överallt annars, och hänsyn ska
            tas till de långa avstånden.
          </note>
          <note>
            Kanske ska man också där man bor tänka att man ska utgå från
            den verklighet som man lever i. Det ska dock inte innebära att
            det inte ska prioriteras. Möjligtvis ska arbetet bedrivas på ett
            annat sätt i Västerbottens län än i Stockholms län till exempel.
          </note>
          <note>
            Slutligen vill jag säga att det känns väldigt bra inför budgetförhandlingarna
            att man inte behöver ha ett stort löfte om skattesänkningar på
            130 miljarder. I
          </note>
          <note>
            stället kan vi nu prioritera de saker som vi talade om före valet.
            Vi behöver inte skära i statsfinanserna, utan i stället kan vi
            fortsätta med den satsning som vi tycker är så viktig och som
            också gäller rättsväsendet.
          </note>
          <note type="speaker">
            Anf. 26 ULLA LÖFGREN (m):
          </note>
          <note>
            Herr talman! Först vill jag säga att jag tillhör ett parti som
            trots skattesänkningar prioriterar rättsväsendet därför att det
            tillhör det grundläggande här i samhället.
          </note>
          <note>
            Justitieministern tog verkligen i då han sade att han inte skulle
            kunna uttala sig om Skellefteå. Men jag ändrade ju min fråga och
            fick då delvis svar på frågan om det ska vara så att vi har samma
            rättssäkerhet i norra Sverige som man har i de södra delarna av
            landet.
          </note>
          <note>
            Svaret var dock både det ena och det andra. Dels skulle vi ha
            samma rättssäkerhet, dels skulle man organisera sig på andra sätt
            i Västerbotten än på andra håll i Sverige. Jag vet inte om jag
            ska tolka det som att ytterligare kontor ska läggas ned. Men då
            vill jag säga att vi inte har samma rättssäkerhet, för med de
            stora avstånden hos oss kommer man inte att kunna uppfylla de
            krav som regeringen har ställt på åklagarväsendet om det blir
            ytterligare neddragningar av kontor. Framför allt får man inte
            ta bort kontoret i
          </note>
          <note>
            Skellefteå därför att där är brottsligheten av tradition högre
            än på andra håll i Västerbotten. Därför är det befogat att ha
            ett kontor där.
          </note>
          <note>
            På sätt och vis tolkar jag ändå justitieministerns svar som positivt.
            Jag tolkar det nämligen så att det i vårbudgeten kommer mer pengar
            till åklagarväsendet.
          </note>
          <note>
            Det kan vara en signal så god som någon till de åklagare som
            nu känner att deras arbetsbörda blivit så stor att de funderar
            på att lämna sina arbeten. Det är redan många som har gjort det.
            Det får inte bli fler. Därför är det viktigt att det kommer mer
            pengar i vårbudgeten.
          </note>
          <note type="speaker">
            Anf. 27 CARIN LUNDBERG (s):
          </note>
          <note>
            Herr talman! Den organisation som vi har alltsedan Axel Oxenstierna
            säger att vi har självständiga verk. Därför ska en minister inte
            lägga sig i, för då blir man genast KU-anmäld för ministerstyre.
            Detta är rätt. Ändå tycker jag att det är viktigt att en minister,
            liksom riksdagsledamöter, sänder ut politiska signaler om målsättningen
            - om hur det ska vara.
          </note>
          <note>
            Västerbotten har Sveriges lägsta brottslighet. Vi är väldigt
            laglydiga. Men det kan också vara så att det är långt mellan poliserna
            och glest med åklagare.
          </note>
          <note>
            Vi ska använda en annan teknik. Jo, det tycker vi.
          </note>
          <note>
            Rättsväsendet liksom alla statliga och kommunala myndigheter,
            verk och styrelser ska vara så effektiva som möjligt. Men man
            kan inte bortse från det som
          </note>
          <note>
            Ulla Löfgren tar upp. Just i Skellefteå finns det rätt så tung
            brottslighet. Vi ser också ett ökat inslag av drogmissbruk och
            av sådant som följer med den brottsligheten.
          </note>
          <note>
            Jag skulle därför vara tacksam för en synpunkt på detta med att
            glesheten ska vara en faktor när resurser fördelas, så att vi
            på så sätt kan känna oss trygga i att rättssäkerheten och rättstryggheten
            också ska omfatta
          </note>
          <note>
            Skellefteå.
          </note>
          <note>
            Anf. 28 Justitieminister THOMAS BOD-
          </note>
          <note type="speaker">
            STRÖM (s):
          </note>
          <note>
            Herr talman! Det är oppositionens privilegium att kunna utlova
            både skattesänkningar och reformsatsningar. Men vi vet ju alla
            att det inte går ihop i verkligheten.
          </note>
          <note>
            Inte desto mindre är det säkert en helt genuin önskan vad gäller
            detta med att satsa på bland annat åklagarväsendet. Det gäller
            oss också. Det är därför som vi gör det tillsammans med andra
            delar av rättsväsendet. Vi får se vad det exakta resultatet blir
            i vårpropositionen. Det här är ju ett område som har prioriterats
            och där det kan konstateras att antalet åklagare och poliser har
            ökat och så vidare. Men oavsett detta kommer det fortsatt att
            göras förändringar i olika delar av Sverige, också i bland annat
          </note>
          <note>
            Stockholm.
          </note>
          <note>
            När det gäller hur det ska ske i Skellefteå tycker jag ändå att
            det är bäst lämpat att det får avgöras där.
          </note>
          <note>
            Precis som det sagts här har vi en självständig myndighet som
            ska avgöra den saken. De måste få vara självständiga även om det
            skulle vara så att man i vissa fall inte tycker att det är bra.
            Det kan ju inte vara så att de är självständiga så länge de fungerar
            på det sätt som man själv önskar och ministern sedan ska kliva
            in. Då har vi infört ett slags kvasisjälvständighet som i en förlängning
            innebär att vi inte har någon självständighet.
          </note>
          <note>
            Därför tycker jag att vi ska behålla det systemet och framför
            allt att man i Västerbotten ska kunna framföra sina åsikter och
            genom sin myndighetschef kunna avgöra vad som är bäst i Västerbotten.
            Det ska inte ske från Rosenbad. Tack! Ha en trevlig dag!
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2002/03:141 om de asylsökande barnens
            situation
          </note>
          <note type="speaker">
            Anf. 29 Statsrådet JAN O KARLSSON (s):
          </note>
          <note>
            Herr talman! Viviann Gerdin har frågat vilka åtgärder jag avser
            att vidta för att myndigheterna ska följa regeringens intentioner
            att leva upp till FN:s konvention om barnets rättigheter.
          </note>
          <note>
            I varje enskilt fall som rör ett barn gör Migrationsverket och
            Utlänningsnämnden en bedömning av barnets bästa i enlighet med
            utlänningslagens portalparagraf, som har sin bakgrund i FN:s konvention
            om barnets rättigheter. Detta gäller både barn som kommer till
            Sverige utan vårdnadshavare och barn som kommer tillsammans med
            sina föräldrar.
          </note>
          <note>
            Av förarbetena till portalparagrafen framgår att de humanitära
            skälen kan vara av något mindre allvar och tyngd när barn berörs
            än när det gäller vuxna för att uppehållstillstånd ska beviljas
            (prop. 1996/97:25).
          </note>
          <note>
            I de fall uppehållstillstånd beviljats barnfamiljer av humanitära
            skäl har det ofta berott på en sammanvägning av flera faktorer,
            såsom barnets psykiska hälsa, upplevelser i hemlandet och vistelsetid
            i Sverige, samt föräldrarnas psykiska tillstånd.
          </note>
          <note>
            En central åtgärd för att förhindra att barnens psykiska hälsa
            försämras under väntetiden i Sverige är att förkorta handläggningstiderna.
            Regeringen har därför tagit initiativ till att ensamkommande barn
            ska få beslut i frågan om uppehållstillstånd inom tre månader.
          </note>
          <note>
            Jag vill i sammanhanget belysa barnkonventionens betydelse för
            frågan om uppehållstillstånd.
          </note>
          <note>
            Barnkonventionen ställer inte krav på att uppehållstillstånd
            ska beviljas av humanitära skäl. Barnets bästa ska däremot alltid
            beaktas men är inte ensamt avgörande vid bedömningen av till exempel
            en ansökan om uppehållstillstånd. Bedömningen av barnets bästa
            måste i dessa fall vägas mot andra intressen. Att barnets bästa
            är en omständighet som ska beaktas bland andra omständigheter
            tillgodoses bland annat genom möjligheten till uppehållstillstånd
            av humanitära skäl.
          </note>
          <note>
            När det gäller åtgärder för att vidga och precisera innebörden
            av begreppet humanitära skäl är det en fråga som delvis kommit
            upp i arbetet med en ny instans- och processordning i utlänningsärenden.
          </note>
          <note>
            Lagrådet avstyrkte i höstas det förslag som regeringen lämnat,
            bland annat av den anledningen att de i huvudsak oförändrade materiella
            reglerna i utlänningslagen inte bedömdes vara av den karaktären
            att de på ett enhetligt sätt skulle kunna tillämpas av de föreslagna
            domstolarna.
          </note>
          <note>
            Frågan om det finns anledning att se över utlänningslagens regler
            om humanitära skäl är en fråga som behandlas inom ramen för de
            samtal som nu pågår om en ny instans- och processordning med företrädare
            för riksdagspartierna.
          </note>
          <note>
            Portalparagrafen om barnets bästa i utlänningslagen betyder att
            barnets bästa ska vägas in i alla led av asylprocessen, i mottagandet
            av asylsökande barn, i utredningarna, i bedömningar av humanitära
            skäl och vid en eventuell avvisning. Migrationsverket och
          </note>
          <note>
            Utlänningsnämnden har kontinuerligt stärkt sina utbildningsinsatser
            när det gäller att utreda barns skäl för uppehållstillstånd. All
            personal vid Migrationsverket har fått en grundläggande utbildning
            om barnkonventionen. Ett 40-tal handledare har fått en gedigen,
            central utbildning för att dessa i sin tur sedan ska kunna genomföra
            regionala utbildningsinsatser och utgöra ett nätverk för barnfrågor.
            Ytterligare utbildningar är under planering.
          </note>
          <note>
            Det pågår alltså ett intensivt arbete med att vidareutveckla
            utredningsmetoderna utifrån ett barnperspektiv.
          </note>
          <note>
            Låt mig i sammanhanget också påminna om den interpellationsdebatt
            som jag hade här i kammaren den 29 november 2003 med anledning
            av Anne-
          </note>
          <note>
            Marie Ekströms interpellation om barns situation i asylsökande
            familjer (2002/03:22).
          </note>
          <note type="speaker">
            Anf. 30 VIVIANN GERDIN (c):
          </note>
          <note>
            Herr talman! Jag tackar statsrådet Jan O Karlsson för svaret.
          </note>
          <note>
            Jag har ställt den här frågan angående asylsökande barn därför
            att jag tycker att svensk flykting- och asylpolitik inte fungerar
            bra. Jag tycker faktiskt att den till och med fungerar dåligt,
            speciellt för barnen.
          </note>
          <note>
            Efter våren 2001 och inträdet i Schengen har situationen blivit
            ohållbar. Konsekvenserna har blivit att vi har väldigt långa väntetider
            för många asylsökande innan de får sina ärenden prövade. Det kan
            ta upp till flera år att få en asylansökan om uppehållstillstånd
            avslagen eller beviljad. Vi får också rapporter om att ensamkommande
            flyktingbarn försvinner från flyktinganläggningar i Sverige, och
            ingen vet vart de har tagit vägen.
          </note>
          <note>
            Många, både vuxna och barn, mår psykiskt mycket dåligt och behöver
            vård, men sjukvården räcker inte till, speciellt stort tryck är
            det på barnpsykiatrin.
          </note>
          <note>
            Sämst mår de barn som har traumatiska upplevelser inom sig, barn
            som upplevt krigets alla fasor, förföljelse och övergrepp. Några
            barn har sett sina föräldrar bli mördade. Dessa asylsökande barn
            behöver hjälp och har enligt lagen också rätt till vård på lika
            villkor som svenska barn, inte bara till akutsjukvård utan också
            en efterföljande vård och behandling.
          </note>
          <note>
            Tyvärr har jag under den senaste tiden kunnat konstatera att
            det brister. Orsakerna är flera. Barnpsykiatrins resurser räcker
            inte till för alla barn, den psykiska ohälsan har ökat också hos
            svenska barn.
          </note>
          <note>
            Alla barn har, tycker jag, rätt att få den vård de behöver. Det
            här är en sak som jag tycker att vi måste ta på större allvar.
            Främst är det en ansvarsfråga för oss politiker.
          </note>
          <note>
            Men det tycks mig också vara oklart vem som har huvudansvaret
            för det asylsökande barnet och det barnets vårdbehov. Det är inte
            alltid självklart att det är Migrationsverket, och det inte alltid
            självklart att det är landstingen som ska se till barnets bästa.
            På flera platser i landet saknas dessutom erfarenheter från att
            ta hand om svårt deprimerade flyktingbarn som har genomgått krigsupplevelser.
            Naturligtvis är det inte lätt för oss i vårt land att ha den erfarenheten
            eftersom vi har förskonats från krig. Men dessa barn kommer hit
            med sina traumatiska upplevelser och ser ett litet hopp till ett
            normalt liv - det hoppet klamrar de sig fast vid. När dessa barn,
            som kanske även har föräldrar som mår psykiskt mycket dåligt,
            utsätts för ytterligare psykisk press och en negativ händelse
            som avslag på en ansökan om uppehållstillstånd händer det att
            dessa barn blir apatiska, går in i sig själva och till och med
            hamnar i allvarliga sjukdomstillstånd.
          </note>
          <note>
            Det är just detta som är min kärnfråga. När ett barn blir så
            allvarligt sjukt att det till och med leder till medvetslöshet
            tycker jag att de humanitära skälen verkligen borde finnas i asylsökningsprocessen.
            Jag ifrågasätter om de i dag gör det.
          </note>
          <note>
            Jag ska återkomma senare till det svar som jag har fått av statsrådet.
            Det skapar en del förvirring när jag läser att barnets bästa alltid
            ska beaktas men att det inte är ensamt avgörande vid en ansökan
            om uppehållstillstånd. Vad är det då som gäller?
          </note>
          <note type="speaker">
            Anf. 31 ERIK ULLENHAG (fp):
          </note>
          <note>
            Herr talman! Problemet med svensk flyktingpolitik i dag är att
            den är väldigt bra på papperet. Formuleringarna om barnets bästa
            i utlänningslagen är det egentligen inget fel på. Göran Perssons
            deklaration om att värna asylrätten när han talar inför kammaren
            är det inget fel på. Jan O Karlssons ord är det sällan något fel
            på. Men problemet är hur verkligheten ser ut. Väldigt många enskilda
            barn drabbas väldigt hårt av den förda flyktingpolitiken i praktiken.
          </note>
          <note>
            Det kan handla om de så kallade ankarbarn som kommer till Sverige.
            De kommer i förväg och hoppas att föräldrar eller andra anhöriga
            ska kunna komma i efterhand. Vi kan säga att det är ett problem
            att dessa barn kommer. Det är ett stort problem, men problemet
            för det enskilda barnet med den förda flyktingpolitiken, till
            exempel för ett barn på Lidingö i dag, är att vi inte tillåter
            i Sverige att föräldrarna kommer efteråt. Vi kan säga att det
            skulle vara fel på systemet att göra så. Men det är klart att
            det enskilda barnet på
          </note>
          <note>
            Lidingö drabbas.
          </note>
          <note>
            Det kan handla om vårdbehövande barn som den ögonsjuka flicka
            Nadina som det skrivs om i pressen.
          </note>
          <note>
            Vi kan säga att det är fel om systemet skulle tillåta henne att
            stanna, och det är det Sveriges regering gör.
          </note>
          <note>
            Men för det barnet, som riskerar att bli blind ifall hon kastas
            ut ur Sverige, är det tveksamt om vi uppfyller kravet på barnets
            bästa.
          </note>
          <note>
            Det handlar om de barn som lever i gömda flyktingfamiljer, som
            har en fruktansvärd situation. Vi kan säga, jag säger det själv,
            att det är ett stort ansvar en förälder tar när man går under
            jord med sina barn.
          </note>
          <note>
            Oavsett detta lever de här barnen i Sverige i en mycket tuff
            situation, och svensk flyktingpolitik i socialdemokratisk tappning
            gör ganska lite åt det.
          </note>
          <note>
            Den huvudfråga som jag hoppas att flykting- och migrationsministern
            klarar av att besvara i dag är: Var går gränsen för barnets bästa
            kontra samhällets behov av att reglera invandringen? Svaret i
            dag i alla högtidstal är att barnets bästa ska sättas i centrum.
            Men barnets bästa är ju begränsat av samhällets behov av att reglera
            invandring. Var går den gränsen? Migrationsministern behöver inte
            kommentera enskilda fall.
          </note>
          <note>
            Men har vi en väldigt restriktiv flyktingpolitik, har vi väldigt
            långa handläggningstider som drabbar barn som har kommit hit och
            sitter i osäkerhet om sin framtid och föräldrarna mår allt sämre,
            kan vi säga att samhällets behov av att reglera invandringen gör
            att vi inte kan sätta barnets bästa i främsta rummet. Men kärnfrågan
            ligger i var den gränsen går. För Folkpartiet är det glasklart
            att man lägger alldeles för stor tyngd på att reglera invandringen
            och alldeles för lite tyngd på hur barnen faktiskt har det.
          </note>
          <note>
            Anser migrationsministern att Sverige uppfyller
          </note>
          <note>
            FN:s bankonvention när det till exempel gäller ankarbarnen eller
            andra barn? Svaret på den frågan kommer sannolikt att bli ja,
            men då hoppas jag att migrationsministern kan fördjupa resonemanget
            mera konkret kring vilka krav som FN:s barnkonvention ställer
            på svensk flyktingpolitik.
          </note>
          <note>
            Min sista fråga i denna debatt som jag hoppas att migrationsministern
            kan fördjupa sig ytterligare i är:
          </note>
          <note>
            Vad ska samhället göra för de barn som i dag lever gömda? Ska
            vi luta oss tillbaka och säga att det är föräldrarnas fel eftersom
            de har gömt dem? Eller vad ska samhället göra? Vilket är samhällets
            ansvar?
          </note>
          <note>
            Vi från Folkpartiet har sagt att det är så uppenbart att svensk
            flyktingpolitik har misslyckats så att dessa familjer borde kunna
            få amnesti. Det strider också mot systemet, men det visar på förmågan
            att vi ser hur dessa barn mår i verkligheten i Sverige i dag.
            Det visar också att vi inte gömmer oss bakom systemet och att
            vi inte nöjer oss enbart med vackra ord från riksdagens talarstol.
          </note>
          <note type="speaker">
            Anf. 32 ANNE-MARIE EKSTRÖM (fp):
          </note>
          <note>
            Herr talman! Som statsrådet nyligen nämnde hade vi en debatt
            i november 2002 och inte 2003. Det är alltså ungefär två månader
            sedan. Även då pratade statsrådet mycket om utbildning av Migrationsverkets
            personal, uppdatering av Migrationsverkets handböcker utifrån
            ett barnperspektiv och att vår debatt hade gett inspiration till
            det fortsatta arbetet för barnens bästa i flyktingprocessen.
          </note>
          <note>
            Jag förmodar att handböckerna är uppdaterade.
          </note>
          <note>
            Frågan är om utbildningen gett någon effekt eller om debatten
            som vi då hade ledde till att det togs större hänsyn till barnens
            bästa vid asylansökningar - förmodligen inte.
          </note>
          <note>
            Jag får varje vecka brev från personer som bor på olika platser
            i Sverige. De kommer från min hemstad
          </note>
          <note>
            Borås, Linköping, Vimmerby, Mellerud, Lund och så vidare. Dessa
            personer har engagerat sig i enskilda familjers öde. De vittnar
            om - precis som även Viviann Gerdin gjorde här tidigare - att
            det är många asylsökande barn som mår dåligt. Dessa barn har upplevt
            mycket hemska händelser, så hemska att man inte ens kan föreställa
            sig dem. De har till exempel sett nära anhöriga dö inför sina
            ögon.
          </note>
          <note>
            Men efter kanske flera år med någorlunda normaliserat liv med
            skolgång kommer bakslaget i form av ett avslag på deras asylansökan.
            Barnen klarar inte av den situation som de hamnat i. De har inte
            fått en chans att bearbeta sina trauman. Vid ankomsten kanske
            man inte ens var medveten om att barnen bar med sig skräckfyllda
            upplevelser. Men när någonting negativ sker i Sverige - till exempel
            ett avslag - utlöses traumat. Många gånger mår också föräldrarna
            så dåligt att inte heller de kan hjälpa barnen att komma över
            sina trauman.
          </note>
          <note>
            De psykiatriska avdelningarna är i dag fulla av asylsökande barn.
            Den barnpsykiatriska vården går på knäna.
          </note>
          <note>
            Herr talman! Det som vi ser i dag är ett misslyckande av den
            svenska flyktingpolitiken. Misslyckanden brukar för det mesta
            gå att rätta till. Tyvärr har redan många farit illa av detta
            misslyckande, men än så länge kanske det kan hejdas så att inte
            fler barn far illa. Men det brådskar. Snart är det för sent.
          </note>
          <note>
            Under de åtta år som Socialdemokraterna har haft makten har flyktingpolitiken
            stramats åt. Det är dags att förändra den så att vi kan visa humanitet
            och generositet mot de människor som flytt från sitt hemland,
            bort från förföljelse.
          </note>
          <note>
            Något måste göras omedelbart för att lösa de mest akuta problemen
            så att vi verkligen lever upp till barnkonventionen, även om statsrådet
            i vår förra debatt sade att barnkonventionen bara var ett mål
            att sträva efter. Är det förresten Socialdemokraternas officiella
            ståndpunkt?
          </note>
          <note>
            Självklart måste utlänningslagen förändras.
          </note>
          <note>
            Handläggningstiderna måste bli kortare. En säkrare asylprocess
            måste införas, och detta så snart som möjligt och inte enligt
            Socialdemokraternas utsträckta tidsplan. Folkpartiet vill att
            man ska göra en översyn så fort som möjligt.
          </note>
          <note>
            Men det akuta måste lösas nu. De familjer där det finns barn
            som har varit utsatta för traumatiska upplevelser och mår dåligt
            måste få stanna av humanitära skäl. Det är inte bara för att det
            handlar om barn.
          </note>
          <note>
            Självklart kan man inte få asyl bara för att man är ett barn.
            Men det är viktigt om barnen mår dåligt och om man ska se till
            deras bästa.
          </note>
          <note>
            Herr talman! Sverige måste visa att vi lever upp till barnkonventionen
            och att vi följer det som står i portalparagrafen om barnens bästa.
          </note>
          <note>
            Tänker statsrådet göra sitt yttersta för att medverka till att
            lösa dagens akuta problem?
          </note>
          <note type="speaker">
            Anf. 33 Statsrådet JAN O KARLSSON (s):
          </note>
          <note>
            Herr talman! Att säga att någonting bara är ett mål reagerar
            jag emot, Anne-Marie Ekström. Att uppställa målsättningar kan
            vara det verkligt viktiga som vi gör. Barnkonventionen gäller
            i alla länder, utom i
          </note>
          <note>
            Somalia och i Förenta staterna. Det är inte bara ett mål att
            vi har fått en konvention som ser till barnens bästa.
          </note>
          <note>
            Om ett barn har asylskäl får det uppehållstillstånd.
          </note>
          <note>
            Vad vi talar om i dag är när våra myndigheter har konstaterat
            att så inte är fallet. Då ska enligt portalparagrafen de humanitära
            skälen och barnens situation vägas in med större tyngd. Detta
            är alldeles klart, och det har vi klarlagt i en debatt för en
            tid sedan. Jag förstår inte varför vi behöver använda tid för
            det som inte är något problem, vare sig i sak eller intellektuellt
            sett. Som ni själva nämner har vi ju så många andra svåra problem
            att diskutera.
          </note>
          <note>
            För alla tre talarna vill jag understryka - och det gäller inte
            minst Erik Ullenhag som talade om huvudfrågan - att huvudfrågan
            för mig inte är att tala om var gränsdragningen går. Den går olika
            i varje enskilt fall, och det är detta som är utlänningslagens
            grundpelare. Varje person ska ha rätt till en individuell prövning.
          </note>
          <note>
            Det gäller att skapa förutsättningar för att lösa detta problem.
            Jag vill än en gång understryka att det inte finns någon fråga
            i utlänningspolitiken som jag anser vara viktigare. Det som har
            hänt beror inte alls på att vår flyktingpolitik skulle ha misslyckats,
            utan vad som har hänt är att vi har haft en 50-procentig ökning
            av antalet asylansökningar. Under den tiden har det samtidigt
            gjorts mycket medvetna satsningar för att ta till vara barnens
            intressen, trots att vårt asylsystem för närvarande är överansträngt
            och sviktar under denna stora ökning. Det är det som är problemet.
          </note>
          <note>
            Det råder inga tvivel om att vi tar detta på största allvar.
            Det är möjligt att vi kan ta det på något lite större allvar,
            men det finns ingen fråga som under dessa svåra omständigheter
            för asylmottagningen har prioriterats högre av regeringen.
          </note>
          <note>
            Sedan jag träffade er senast har vi inspirerats, icke minst av
            den debatt som Anne-Marie Ekström och jag hade, till att fastställa
            regleringsbrevet om att ensamkommande barn inte ska behöva vänta
            mer än tre månader på besked. Vi har haft en stor konferens med
            våra grannländer om ensamkommande barn, och den har lett till
            en handlingsplan där Sverige har varit initiativtagare. Min talartid
            medger icke för mig att berätta om all den inspiration som jag
            sedan dess har försökt att förverkliga.
          </note>
          <note>
            Viviann Gerdin, jag instämmer i hela den verklighetsbeskrivning
            som görs. Jag välkomnar tonläget i diskussionen och inte minst
            Erik Ullenhags utomordentliga analys av de kritcirkelproblem som
            vi står inför. Men förr eller senare måste vi ställa oss frågan:
          </note>
          <note>
            Hur ska vi kunna vidta de åtgärder som ger oss handlingsutrymme
            för att ta itu med de problem som ni på ett så utomordentligt
            sätt har beskrivit?
          </note>
          <note>
            80 % av de som söker asyl har inte några asylskäl.
          </note>
          <note>
            En ännu större andel saknar dokument, vilket gör det hart när
            omöjligt för våra myndigheter att snabbt utreda dessa fall. Det
            är då som frågan ställs: Hur ska vi göra för att skapa utrymme
            för att lösa de utomordentligt allvarliga problem som ni på ett
            så lysande sätt har beskrivit?
          </note>
          <note type="speaker">
            Anf. 34 VIVIANN GERDIN (c):
          </note>
          <note>
            Herr talman! Jag anser fortfarande att svensk asylpolitik har
            ett stort problem. Jag är väl medveten om att ökningen av antalet
            asylsökande medför ett ansträngt läge.
          </note>
          <note>
            Statsrådet sade att 80 % av de asylsökande saknar asylskäl. Men
            fortfarande är det 20 % som har sådana skäl.
          </note>
          <note>
            Det finns de som har alla skäl i världen och som även uppfyller
            de krav som här har räknats upp. Men trots detta har de inte beviljats
            uppehållstillstånd.
          </note>
          <note>
            Det som gör att jag har väldigt svårt att tro på svensk flyktingpolitik
            är när statslösa familjer - som inte kan återvända till sina hemländer
            och som inte har fått uppehållstillstånd i andra länder - kommer
            till
          </note>
          <note>
            Sverige och vistats här under två år med små barn, barn som aldrig
            har haft ett hem under åtta år och barn som är allvarligt sjuka,
            trots allt detta blir utvisade. Det stämmer inte med min bild
            av vårt välfärdsland.
          </note>
          <note>
            Vi pratar om att vi ska ha en generös flyktingpolitik och att
            vi dessutom ska uppfylla kraven när barnen har det svårt. Men
            jag har i svaret fått läsa att det inte alltid är så att barnets
            bästa ska vägas in, utan det ska vägas mot andra intressen. Vilka
            andra intressen det är vet jag inte i dag, men jag kan få förstå
            att det också är ekonomin som styr här. Jag tycker att det är
            väldigt tråkigt att barnen drabbas av detta. Det är ett mycket
            stort problem att alla dessa barn som mår så fruktansvärt dåligt
            under tiden innan familjerna har fått sina asylansökningar behandlade
            inte heller ges tillräcklig vård som de behöver för att kunna
            bearbeta sina upplevelser.
          </note>
          <note>
            Jag har kunnat läsa att flera organisationer har kritiserat regeringen
            för att utredningarna i asylärenden har saknat ett barnperspektiv,
            men jag kan också i svaret läsa att regeringen verkar vara medveten
            om det. Det finns en del skrivningar om att det pågår utbildning
            av personal som ska handlägga ärendena.
          </note>
          <note>
            Men jag vill återkomma till att det står i portalparagrafen att
            barnets bästa ska vägas in i alla led av asylprocessen: vid mottagandet,
            i utredningar och inför eventuella avvisningar. När en familj
            befinner sig här som mår mycket dåligt, inte har något land att
            åka till och som dessutom har barn som är allvarligt sjuka, anser
            jag att det finns väldigt starka humanitära skäl och att även
            den familjen med sina barn borde omfattas av det som finns inskrivet
            i barnkonventionen. Här har vi en jättestor uppgift att verkligen
            försöka att göra någonting åt. Det är fullständigt oacceptabelt
            som vi har det i dag. Jag är också mycket besviken över att gången
            är så långsam, för åren rinner i väg för de här barnen och deras
            hälsa blir bara sämre och sämre.
          </note>
          <note>
            Jag återkommer med det som jag inte hann med i mitt slutinlägg.
          </note>
          <note type="speaker">
            Anf. 35 ERIK ULLENHAG (fp):
          </note>
          <note>
            Fru talman! Migrationsministern demonstrerade just nu hur man
            som politiker eller som ansvarig minister kan agera för att slippa
            fullständigt svara på frågor. Hade jag ställt frågan om hur vi
            ska agera för ett enskilt barn som mår mycket dåligt i dagens
            system, då hade migrationsministern kunnat svara: Nej, jag kommenterar
            inte enskilda fall. Hade jag ställt frågan vad vi ska göra med
            det ankarbarn som i dag sitter på Lidingö och väntar på sina föräldrar,
            hade
          </note>
          <note>
            Jan O Karlsson svarat: Jag kan inte kommentera det enskilda fallet.
            I stället valde jag att ställa frågan: Var går gränsen för barnets
            bästa kontra samhällets behov av att reglera invandringen? Då
            svarade Jan O Karlsson: Den bedömningen är olika i varje enskilt
            fall.
          </note>
          <note>
            Det är riktigt. Men det innebär ju att migrationsministern aldrig
            kommer att behöva svara på de svåra frågorna, för skulle jag fråga
            honom om det enskilda fallet skulle han säga: Jag kan inte kommentera
            det enskilda fallet. Det innebär att alla de människor som är
            upprörda över svensk flyktingpolitik i dag aldrig får något svar
            av den ansvarige ministern.
          </note>
          <note>
            Migrationsministern och Folkpartiet har olika verklighetsbild.
            Migrationsministern säger att flyktingpolitiken inte har misslyckats.
            Vi har mycket långa handläggningstider. Vi har människor som mår
            psykiskt mycket dåligt på grund av de långa handläggningstiderna.
            Vi skickar tillbaks människor som borde få stanna i Sverige. Och
            flyktingpolitiken har då inte misslyckats. I stället säger man
            som ett ständigt återkommande svar att det har kommit så många
            och att det är det som är problemet. Mottagningssystemet klarar
            inte av det. Det är sant. Men varför biföll man då inte 70 miljoner
            kronor extra till asylutredningar, som Folkpartiet föreslog under
            budgetdebatten i höstas? Och varför kommer man ständigt tillbaka
            till detta när vi faktiskt under 90-talet klarade att ta emot
            ett större antal människor som kom till
          </note>
          <note>
            Sverige?
          </note>
          <note>
            Fru talman! Det händer en del, och en del som är bra, från regeringens
            sida. Tyvärr är jag övertygad om att det kommer att krävas en
            mycket kraftfull oppositionspolitik även fortsättningsvis för
            att något ska hända, för det är först när debatten kommer upp
            i denna kammare och det blir riktigt jobbigt som det händer något
            från Jan O Karlssons sida.
          </note>
          <note type="speaker">
            Anf. 36 ANNE-MARIE EKSTRÖM (fp):
          </note>
          <note>
            Fru talman! Jag tycker att det är bra att man har tagit tag i
            detta med ensamkommande barn. Det är ett litet steg i rätt riktning.
            Men fulla barnpsykiatriska kliniker måste man väl i alla fall
            säga är ett misslyckande av svensk flyktingpolitik.
          </note>
          <note>
            Man har inte lyssnat till barnens skäl, många gånger kanske just
            på grund av att de inte visar de skäl de har när de kommer hit
            och för att de asylsökande många gånger placeras ute på flyktingförläggningar
            utan kontakt med Migrationsverkets personal över huvud taget.
            Det är bara personal som kommer dit för att kolla om det finns
            värme eller om vattnet fungerar.
          </note>
          <note>
            Det är bra att man ser över utlänningslagen och detta med rättssäker
            process och att man förkortar handläggningstiderna, men det måste
            göras snabbt.
          </note>
          <note>
            Men det hjälper ju inte de asylsökande som finns här i dag, de
            som mår så dåligt och inte riktigt vet vart de ska ta vägen. De
            hotar den svenska vården därför att man inte kan ta hand om alla
            som mår så dåligt och som inte har fått hjälp med att bearbeta
            sina trauman.
          </note>
          <note>
            Jag hoppas att statsrådet tar tag i de här frågorna och verkligen
            gör någonting för dem som finns här i dag. Visst, det kommer många
            i dag, men de som mår dåligt i dag måste man ta hand om på ett
            eller annat sätt.
          </note>
          <note type="speaker">
            Anf. 37 Statsrådet JAN O KARLSSON (s):
          </note>
          <note>
            Fru talman! Jag besvarade en interpellation av
          </note>
          <note>
            Ulla Hoffmann häromdagen. Hon kunde inte själv delta i debatten.
            Interpellationen gällde Bangladesh och 16 personer. Jag slog upp
            lite om Bangladesh, och det vanns att det fanns en halv miljon
            flyktingar till i Bangladesh utöver de 16 som vi diskuterade.
          </note>
          <note>
            I går beviljade regeringen 70 miljoner kronor till burmesiska
            flyktingar i Thailand. Det finns över 30
          </note>
          <note>
            miljoner displaced persons i världen, 4 miljoner av dem i Angola
            på minerade fält.
          </note>
          <note>
            Svensk flyktingpolitik börjar faktiskt inte enbart i detta som
            vi nu diskuterar, och där vi i grund och botten gör ungefär samma
            bedömning, utan den börjar i att vi har ett ansvar utefter hela
            kedjan. Det ansvaret försöker vi ta.
          </note>
          <note>
            Jag måste någon gång få något svar i denna kammare på hur vi
            ska göra i sin helhet, därför att många av de problem som vi har
            kan vi inte lösa med den svenska utlänningslagens tillämpning
            här hemma, utan de måste lösas inom ramen för bistånd, internationellt
            samarbete, FN, konfliktlösning och annat.
          </note>
          <note>
            Och vi gör många sådana ting. Men om vi bara stirrar på detta
            innebär det, för att återge Bertolt Brecht, förtigandet av så
            många andra oförrätter. Förlåt om jag accelerar lite här, men
            någon gång måste vi också få se det här i sitt helhetsperspektiv.
          </note>
          <note>
            Amnesty säger: Det må vara att Sverige för Europas bästa flyktingpolitik,
            men det räcker inte. Och det håller jag med om. Men säg inte att
            det under åtta års socialdemokratiskt styre har blivit sämre när
            Amnestys ordförande har sagt detta i Dagens Nyheter i somras.
          </note>
          <note>
            De barn som har asylskäl, Vivianne Gerdin, de stannar. Påståendet
            att de barn som har asylskäl inte får stanna är djupt allvarligt.
            Jag kan inte bortse från risken för misstag. Jag har tagit till
            mig de krav på kvalitetssäkring som ska finnas, och de måste finnas.
          </note>
          <note>
            Men, Erik Ullenhag, vad det handlar om när det gäller att våga
            fatta hårda beslut är att kunna se hur vi ska kunna skapa en sådan
            politik att vi råder bot på dokumentlösheten, för annars kommer
            vi aldrig att komma åt handläggningstiderna. Om vi inte gör någonting
            åt dem kommer vi bara att öppna för nya, intressanta, intellektuella
            övningar i riksdagens talarstol, men barnen kommer inte att få
            någon hjälp. Om vi inte klarar att göra något åt den oerhört tunga
            ordningen som vi har, att en ny ansökan alltid ska behandlas med
            förtur, kommer barnen att få vänta, och vi kommer inte att få
            det rättssäkra system som vi alla vill ha.
          </note>
          <note>
            Om vi har så många asylsökande och ett så nedtyngt mottagningssystem
            som vi har i dag kommer vi inte att klara NIPU-reformen. Det här
            sitter Erik Ullenhag och jag tillsammans med ett antal andra ledande
            personer i riksdagen och diskuterar. Där är vi till dels helt
            till dels inte helt överens om hur vi ska handskas med det.
          </note>
          <note>
            Vi måste också ta i själva frågan om att vårt asylsystem är nedtyngt.
            Det innebär antagligen också ganska tuffa beslut för barnens skull
            och för rättssäkerhetens skull. Det gäller också det som vi har
            glömt i dag, men som jag hoppas att ni ska interpellera mig om,
            nämligen gamla mamma, anhöriginvandringen.
          </note>
          <note>
            Det måste vi också lösa.
          </note>
          <note>
            Det handlar då också om att våga fatta beslut. Jag lovar er att
            jag någon gång när jag får lite mer tid, fru talman, ska ta er
            på en vandring ut i Sverige för att se det kommunala sambandet
            i flyktingfrågor och låta er höra vad era partivänner lägger fram
            för förslag till mig om svensk flyktingpolitik.
          </note>
          <note>
            Vi är i stora drag överens. Men ska vi klara detta måste vi också
            våga fatta ganska tuffa beslut som gör att vi får utrymme att
            lösa barnens problem.
          </note>
          <note type="speaker">
            Anf. 38 VIVIANN GERDIN (c):
          </note>
          <note>
            Fru talman! Jag förstår och hör vad statsrådet säger. Jag är
            medveten om att dagens flyktingpolitik också har skapat problem
            ute i kommunerna. Det ligger en stor risk i att det spretar åt
            olika håll och att man inte är sams om tagen.
          </note>
          <note>
            Hittills kan jag konstatera att det har funnits en stor avgrund
            mellan ord och handling. Statsrådet anger i sitt svar att det
            håller på ske bland annat utbildning. Man försöker att komma till
            rätta också med det ökade behovet.
          </note>
          <note>
            Det jag vill återknyta till är att barnperspektivet, som jag
            och även andra tolkar det i handling, inte kommer i första hand
            utan verkar eftersatt. Att resurserna inom främst barnpsykiatrin
            är otillräckliga är också helt klart.
          </note>
          <note>
            Jag är fullständigt övertygad om att det kommer att finnas skäl
            att återkomma i den här frågan. Det är en stor och viktig fråga
            där det måste föras samtal mellan de politiska partierna. Man
            bör vara ense om tagen och få breda lösningar.
          </note>
          <note>
            Jag får tacka för det svar jag har fått av statsrådet.
          </note>
          <note>
            Jag är inte nöjd. Jag tycker att svaret föder fler frågor.
          </note>
          <note>
            Av den anledningen kan jag också känna att debatten om de asylsökande
            kommer att fortsätta. Det gäller framför allt barnens situation
            i Sverige. Jag anser att det är vår mest angelägna uppgift att
            ta itu med så att barnen behandlas bättre än vad vi hittills har
            kunnat se.
          </note>
          <note type="speaker">
            Anf. 39 Statsrådet JAN O KARLSSON (s):
          </note>
          <note>
            Fru talman! Förlåt utbrottet i mitt förra inlägg,
          </note>
          <note>
            Vivianne Gerdin. Framför allt bortsåg jag ifrån det faktum att
            de övriga debattörerna inte hade mer talartid och kunde bemöta
            mig. Men jag har en känsla av att vi ses igen.
          </note>
          <note>
            Jag vill inte polemisera, men det är två saker som bekymrar mig.
            Vi har i grunden samma hållning till detta. Jag delar helt Erik
            Ullenhags beskrivning av kritcirkelsituationen när det gäller
            ankarbarnen. Jag är oerhört tacksam för att vi numera kan nämna
            sådana problem vid sitt rätta namn, väldigt tydligt och beskrivande.
            Det har ibland funnits en ovilja att riktigt ta i de problem vi
            har. Jag erkänner villigt att jag inte har någon enkel och klar
            lösning på det problemet.
          </note>
          <note>
            För mig är det just ett kritcirkelproblem. Vad vi än gör kan
            det bli fel.
          </note>
          <note>
            De människor jag möter ute i kommunerna säger:
          </note>
          <note>
            Skicka inte hit några fler. Vi kan få en oerhörd spänning. De
            säger: Om det är så många som inte har asylskäl kan vi inte hålla
            på att göra i ordning för dem. Och så ska de ju åka sedan, eftersom
            de inte har asylskäl. Då får vi en oerhörd spänning mellan vad
            vi säger här i riksdagens talarstol och vad våra egna partivänner
            säger runtomkring i landet. Anne-Marie
          </note>
          <note>
            Ekström har också partivänner. Jag ska vid något tillfälle ha
            en citatstund med vad jag har fått höra.
          </note>
          <note>
            Vi måste se till att vi klarar den stora asyltillströmningen.
            Det är tre saker som är viktigare än allt annat för det. Det krävs
            då ganska tuffa åtgärder. Det första är barnen. Där är vi helt
            överens. Det andra är de gamla som måste komma hit och återförenas.
            Det tredje är det rättssäkra systemet. Alla de tre har det gemensamt
            att vi också måste handskas med åtgärder mot den alltför tunga
            arbetsbörda för våra myndigheter som vi har i dag. Annars klarar
            vi det inte.
          </note>
          <note>
            Jag hoppas att den enhällighet som vi har kring barnen, även
            om Vivianne Gerdin var lite besviken på mig i dag, också översätts
            när vi kommer till att skapa förutsättningarna. Jag är tacksam
            för att vi kan fortsätta att diskutera detta. Med det vill jag
            tacka för debatten.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2002/03:135 om stärkt föräldraskap
          </note>
          <note type="speaker">
            Anf. 40 Statsrådet BERIT ANDNOR (s):
          </note>
          <note>
            Fru talman! Kenneth Johansson har frågat mig vilka åtgärder jag
            avser att vidta för att stödja föräldrautbildning och föräldrastöd
            och vilka åtgärder jag avser att vidta för att stödja öppen förskola.
          </note>
          <note>
            Det finns i vårt land en bred enighet om att föräldrarna är avgörande
            för hur barnen mår och utvecklas och att det är viktigt att föräldrarna
            får stöd i sin föräldraroll. Vi har byggt upp ett omfattande system
            för att ge det stödet.
          </note>
          <note>
            Mödra- och barnavårdscentraler är basen i arbetet med att ge
            föräldrar stöd. Centralerna har resurser så att de kan ge stöd
            till föräldrarna individuellt, vilket är särskilt viktigt för
            de föräldrar som har ett särskilt behov av stöd. På mödravårdscentraler
            och barnavårdscentraler bedrivs i regel också föräldrautbildning
            i grupp med syfte att föra över kunskaper om barnet till föräldrarna.
          </note>
          <note>
            Föräldraverksamheter finns också inom förskola och skola, ofta
            inriktade på samarbetet mellan hem och institution. Olika studieförbund
            och frivilligorganisationer bedriver också föräldrautbildning
            i olika former.
          </note>
          <note>
            Den öppna förskolan är ett komplement till andra former av förskoleverksamhet.
            Den utnyttjas bland annat av föräldrar som är föräldralediga.
            Den öppna förskolan är också en bas för olika former av föräldrastöd.
            Det är statsrådet Lena Hallengren som ansvarar för den öppna förskolan.
          </note>
          <note>
            Föräldrautbildning, föräldrastöd och öppna förskolor är verksamheter
            som bedrivs på lokal nivå framför allt av kommuner och landsting.
            Jag anser att det är viktigt att föräldrarnas behov av stöd och
            kunskaper tillgodoses och att verksamheterna har tillräckliga
            resurser och bra kvalitet. Staten har de senaste åren skjutit
            till betydande resurser till kommuner och landsting med hänvisning
            till främst behoven inom vård, skola och omsorg. Satsningar för
            att förbättra stödet till och kunskaperna hos föräldrar är enligt
            min mening en del av inriktningen på dessa satsningar.
          </note>
          <note>
            Frågor om föräldrastöd och föräldrautbildning behandlades av
            Utredningen om föräldrautbildning i betänkandet Stöd i föräldraskapet
            som avlämnades år
          </note>
          <note>
            1997. Betänkandet innehöll inte några konkreta förslag till lagändringar,
            statsbidrag eller annat som kräver riksdagsbeslut.
          </note>
          <note>
            Föräldrastöd kan ges i många olika former, och det måste anpassas
            till föräldrarnas behov och önskemål. Föräldrastödet måste alltså
            ges lokalt. Regeringen vill gärna stödja det lokala utvecklingsarbetet
            och har därför givit Statens folkhälsoinstitut i uppdrag att vidareutveckla
            arbetet med föräldrautbildning. Arbetet inom institutet är inriktat
            på att ta fram kunskaper om vilka metoder som är verksamma när
            det gäller att föra över kunskaper och när det gäller att nå de
            föräldrar som är mest i behov av stöd. I
          </note>
          <note>
            uppdraget pekas också på att vissa områden behöver förstärkas,
            exempelvis när det gäller föräldrautbildning till föräldrar med
            annan etnisk bakgrund än svensk och föräldrar med tonårsbarn.
          </note>
          <note>
            I uppdraget ligger också att fånga upp det positiva och nyskapande
            arbete som sker på fältet och sprida det till andra som är verksamma
            inom området. Uppdraget ska redovisas nästa år, och vi får då
            tillfälle att diskutera hur vi ska gå vidare med föräldrastödsfrågorna.
          </note>
          <note type="speaker">
            Anf. 41 KENNETH JOHANSSON (c):
          </note>
          <note>
            Fru talman! Jag vill börja med att tacka för svaret.
          </note>
          <note>
            Alla barn och ungdomar förtjänar en bra start i livet med goda
            uppväxtmiljöer som är fria från droger, mycket värme och kärlek.
            Samhällets uppgift måste vara att ge förutsättningar för föräldrar
            att ta sitt ansvar, att erbjuda föräldrastöd och stärka föräldraskapet.
            Engagerade och medvetna föräldrar är helt avgörande för våra barns
            uppväxt. Jag tycker att det behövs något av en folkrörelse för
            föräldraskapet. Det handlar också om att motverka krafter som
            vill reducera föräldraansvaret.
          </note>
          <note>
            Vuxnas förmåga att ta sitt föräldraansvar varierar naturligtvis
            beroende på sociala, ekonomiska och personliga förutsättningar,
            och familjebildningar ser olika ut. Jag menar att utgångspunkten
            måste vara att föräldraansvaret är omistligt. Lika viktigt är
            det att det finns någonstans dit föräldrar kan vända sig och få
            stöd när problem uppstår. Ett bra föräldrastöd är mycket viktigt.
            Barn till ensamstående föräldrar befinner sig i en särskilt utsatt
            situation.
          </note>
          <note>
            Jag menar att det behövs mer tid för föräldraskap.
          </note>
          <note>
            Barnfamiljernas ekonomi måste förbättras rejält. I ett barnvänligt
            samhälle går det att kombinera yrkesliv med mer tid med barnen
            och reella möjligheter att välja barnomsorgsform.
          </note>
          <note>
            Föreningen för familjecentraler har över 100 familjecentraler
            anslutna i dag. Det finns flera goda exempel på hur man arbetar
            lokalt för att stärka och stödja föräldraskapet genom att bygga
            nätverk, skapa mötesplatser och samverka mellan myndigheter, näringsliv,
            föreningsliv och föräldrar. För mig som dalmas är familjecentrum
            i Leksands kommun något av ett föredöme, men det finns många fler.
          </note>
          <note>
            Trots ekonomiska begränsningar växer nya initiativ fram för att
            ge föräldrarna, och därmed barnen, ökad trygghet. Det ser, och
            ska se, olika ut utifrån lokala önskemål och behov. Jag tycker
            att det är en viktig uppgift för den nationella nivån att med
            ett underifrånperspektiv lyfta fram familjecentraler, öppna förskolor
            och föräldragrupper. Det gäller att sprida de goda exemplen och
            ge stöd på annat sätt.
          </note>
          <note>
            Jag har ingenting att invända mot det svar som familjeministern
            har gett mig på interpellationen. Jag tar särskilt fasta på att
            det står att "Regeringen vill gärna stödja det lokala utvecklingsarbetet"
            samtidigt som man hänvisar till Statens folkhälsoinstitut.
          </note>
          <note>
            Jag accepterar också att den öppna förskolan inte ligger på ministerns
            bord, även om den i sig är väldigt viktig i det här sammanhanget.
          </note>
          <note>
            Jag har ytterligare några kommentarer. Det finns ett önskemål
            från Föreningen för familjecentraler om ett mer samlat nationellt
            grepp. Man vill ha en kontaktperson, en resurs, att vända sig
            till och diskutera frågorna med på departementsnivå. Det finns
            önskemål om ekonomiskt stöd. När det gäller Folkhälsoinstitutets
            regeringsuppdrag finns det också synpunkter på att man enbart
            koncentrerar sig på barn över 18
          </note>
          <note>
            månader. Det tycker man är fel. Man skulle även vilja inbegripa
            yngre barn.
          </note>
          <note>
            Fru talman! Låt mig slutligen nämna det nordiska samarbetet.
            Familjeministern har ju en unik möjlighet att ta upp det nordiska
            samarbetet i sin roll som nordisk minister. Hur ser ministern
            på det?
          </note>
          <note type="speaker">
            Anf. 42 TINA ACKETOFT (fp):
          </note>
          <note>
            Fru talman! Det verkar som om vi i mångt och mycket är överens
            om vikten av att skapa nya mötesplatser i ett samhälle som ständigt
            utvecklas. Vi är säkert också överens om att vi som politiker
            har en skyldighet att underlätta föräldraskapet både ekonomiskt
            och socialt. Statsministern gick ju till och med ut och pläderade
            för ett ökat föräldraskap, det vill säga att vi ska skaffa fler
            barn. Vi vet också att föräldraförsäkringen skulle höjas, men
            det var ju före valet.
          </note>
          <note>
            Problemet i dag är att det varken är skollagen eller socialtjänstlagen
            som reglerar öppna förskolor eller familjecentraler som jag väljer
            att kalla dem. I den uppgraderade formen kallar vi dem alltså
            för familjecentraler. Man får inga statsbidrag, vilket innebär
            att det är upp till kommunen att bestämma om man ska ha öppna
            förskolor eller familjecentraler. Vi ser också i våra egna kommuner
            att det är det första som ryker i dessa tider. Det är det första
            man skär ned på.
          </note>
          <note>
            I dag bygger familjecentraler på eldsjälar och ideellt arbete.
            Synen från många partier, även de borgerliga, är väl snarare att
            familjecentraler är ett litet mysigt ställe där nyblivna mammor
            träffas och kokar kaffe och tovar vantar med de lite större barnen.
            Det är lite grädde på moset i föräldraskapet.
          </note>
          <note>
            Men som de flesta av de nordiska länderna vet är familjecentraler
            så mycket mer. I Norge är familjecentraler en statlig angelägenhet
            med ett eget existensberättigande. De ligger direkt under socialministern
            och den psykiska hälsan. Man utvecklar och satsar på familjecentraler.
            Man ser dem som ett viktigt led i ett förebyggande hälsoarbete.
          </note>
          <note>
            Ett samhälle förändras ju ständigt. Det blir aldrig färdigt.
            Det vet i allihop, speciellt vi politiker. Då måste vi naturligtvis
            ligga steget före och se vad det är som behövs i samhället nu
            och i morgon. Just där skulle familjecentralerna kunna spela en
            otroligt viktig roll. Där kan vi knyta ihop alla de delar som
            Kenneth Johansson talade om tidigare. Det är barnavård, mödravård
            och även kyrkan som faktiskt har en stor del i det hela. Som vi
            vet sedan tidigare blir summan av delarna ofta mycket större när
            vi bakar ihop dem än om man vi har dem var och en utpluttade över
            hela kommunen eller landstinget.
          </note>
          <note>
            Av de erfarenheter som finns av familjecentraler kan vi också
            se att pappaledighet faktiskt har tagits ut i större omfattning
            i de delar där man har ett aktivt system för familjecentraler.
            Man vet också att det har byggts upp spontana nätverk mellan så
            kallade infödda svenska familjer och utlandsfödda svenska familjer.
            Det är alltså även ett mycket viktigt steg i integrationsarbetet
            som vi talade om tidigare.
          </note>
          <note>
            Jag pratade häromdagen med Vibeke Bing som är en av de ledande
            på detta område och som på ideell väg väldigt ofta används som
            expert. Hon säger att hon har varit i kontakt med i princip alla
            tänkbara ministrar, och även Folkhälsoinstitutet som vi talade
            om tidigare, och konstant fått samma svar: Tack, det var väldigt
            intressant, men detta är inte mitt bord.
          </note>
          <note>
            Därför skulle jag vilja att man lyfte upp detta, att det får
            ett eget existensberättigande och att det läggs direkt under socialministern
            kanske. Jag vet inte var det hör hemma. Men det är viktigt att
            vi tar itu med det.
          </note>
          <note>
            Det är också spännande att före detta statsrådet
          </note>
          <note>
            Ingela Thalén för ganska länge sedan poängterade vikten av familjecentraler
            i det förebyggande hälsoarbetet. Justitieminister Laila Freivalds
            poängterade vikten från den brottsförebyggande sidan. Om man nu
            verkligen ser betydelsen, vilket regeringen verkar göra, varför
            händer då ingenting? Varför görs ingenting? Det är jättebra att
            regeringen vill stödja, men frågan är bara när och hur vi kommer
            att få se det mer aktivt.
          </note>
          <note type="speaker">
            Anf. 43 Statsrådet BERIT ANDNOR (s):
          </note>
          <note>
            Fru talman! Jag tror att vi är helt överens om att familjecentraler
            är ett bra sätt att samverka kring barn och familj. Det har dessutom
            visat sig oerhört framgångsrikt där man verkligen har utvecklat
            den här idén på ett bra sätt. Jag har en lite annan bild av detta
            än Tina Acketoft som säger att det blir färre familjecentraler.
            Det är inte min upplevelse. Det är snarare tvärtom. Det sker en
            utveckling i positiv riktning, och vi får mer av den här typen
            av samverkan.
          </note>
          <note>
            Jag tror att det är bra med samverkan. Det är framför allt bra
            för familjerna och deras barn och det är dessutom, precis som
            Tina Acketoft också sade, bra för ekonomin, om vi ska prata lite
            mer om de hårda frågorna i det här sammanhanget.
          </note>
          <note>
            Jag tycker att det är väldigt viktigt att det får bestämmas lokalt
            exakt hur det här ska se ut. Det ser olika ut, och man har lite
            olika traditioner för hur man vill utveckla samverkan. Precis
            som Kenneth Johansson och Tina Acketoft känner till, har vi ju
            lämnat förslag till hur man ska kunna skapa bättre möjligheter
            för kommuner och landsting att samverka. Det ska alltså inte vara
            något hinder.
          </note>
          <note>
            Det är viktigt att vi kan stödja föräldrarna i föräldraskapet.
            Den erfarenhet jag har från mitt eget län,
          </note>
          <note>
            Jämtlands län, är att det är oerhört viktigt att man tar ett
            helhetsgrepp.
          </note>
          <note>
            Det handlar om föräldrautbildning och om hur mödravårdscentralerna
            fungerar i samspel med denna. Det handlar också om hur barnavårdscentralerna
            fungerar i samverkan med den öppna förskolan, med kommunens socialtjänst
            och med skolan i övrigt. Det har här bedrivits ett enormt fint
            utvecklingsarbete.
          </note>
          <note>
            Jag vill återigen understryka det positiva som jag ser i att
            denna samverkan utvecklas. Vi stöder kommuner och landsting genom
            att tillföra dem extra resurser, och det har vi gjort under ganska
            lång tid.
          </note>
          <note>
            En förutsättning för att man ska kunna utveckla den här verksamheten
            är naturligtvis att man har pengar till sitt förfogande, och vi
            har tillfört sådana medel.
          </note>
          <note>
            Detta var närmast ett svar på Tina Acketofts något pessimistiska
            hållning att det inte händer någonting i detta sammanhang. Så
            är det inte. Det tillförs varje år extra medel utöver de pengar
            som kommuner och landsting har redan sedan tidigare.
          </note>
          <note>
            Vi känner till Föreningen för familjecentraler. Vi har fått särskild
            information om den dels av Kenneth
          </note>
          <note>
            Johansson, dels av Ingela Thalén. Det är en oerhört viktig förening,
            och vi har den erfarenheten att man från Socialdepartementets
            sida har haft en bra kontakt med det nätverk som har byggts upp.
          </note>
          <note>
            Jag har också blivit informerad om att situationen är sådan att
            det skulle behövas ett ekonomiskt stöd för att man ska kunna få
            föreningen att fungera vidare, kanske framför allt i avvaktan
            på att man hittar någon mer permanent finansieringslösning. Jag
            har tagit till mig den frågan och diskuterar den för närvarande
            internt inom departementet.
          </note>
          <note>
            Det nordiska samarbetet är naturligtvis en oerhört kär fråga,
            särskilt för mig. Under min tid som ordförande för det nordiska
            samarbetet har jag haft mycket nära kontakter med mina kolleger.
            Jag var så sent som i den här veckan i Helsingfors och träffade
            Eva
          </note>
          <note>
            Biaudet, som är ansvarig för dessa frågor. Vi kunde då konstatera
            att vi från båda håll har ett stort intresse av att utbyta erfarenheter
            inom områdena barnpolitik och familjepolitik, och vi har för avsikt
            att utveckla detta arbete vidare.
          </note>
          <note type="speaker">
            Anf. 44 KENNETH JOHANSSON (c):
          </note>
          <note>
            Fru talman! Jag tycker att det är jätteviktigt att vi går vidare
            med att utveckla det här arbetet. Det är också mitt intryck att
            det finns ett engagemang i detta sammanhang, och antalet familjecentraler
            ökar. Det är viktigt att möta den efterfrågan som finns och att
            skapa förutsättningar som kan leda till det som vi säkert är alldeles
            överens om värdet av, nämligen ett bra stöd för föräldraskapet
            i vid bemärkelse.
          </note>
          <note>
            När det gäller det nationella samordningsansvaret har Föreningen
            för familjecentraler uttryckt ett önskemål om att man vill utveckla
            och intensifiera samarbetet. Det finns en ganska stor spännvidd
            av idéer alltifrån inrättande av ett eget departement till tillsättande
            av en kontaktperson. Vad jag för min del tror är realistiskt,
            vettigt och rimligt är att man har raka rör till ansvarigt statsråd,
            och jag utgår från att det är familjeministern som är det.
          </note>
          <note>
            Jag tycker också att det är väldigt bra att få höra att statsrådet
            ser positivt på möjligheterna att ge ekonomiskt förbättrade förutsättningar
            för arbete med föreningen.
          </note>
          <note>
            När det sedan gäller Folkhälsoinstitutets regeringsuppdrag ställde
            jag en fråga om 18-
          </note>
          <note>
            månadersgränsen. Den frågan kommer från föreningen, som vid flera
            tillfällen har fört fram den synpunkten att det gäller att börja
            redan när barnen är riktigt små. Man tycker att det är en brist
            att gränsen dras vid 18 månader. Jag önskar få en kommentar till
            detta vilken naturligtvis ska gå ut på att statsrådet ska ge signaler
            till Folkhälsoinstitutet om att detta är något som man kanske
            måste titta på.
          </note>
          <note>
            Vad gäller det nordiska samarbetet vill jag nämna att jag deltagit
            vid en konferens i Leksand i slutet av förra året. Den hade temat
            "Föräldrastöd i praktiken"
          </note>
          <note>
            och hade 250 deltagare. Där visades ett enormt positivt engagemang,
            och vid konferensen fanns bland annat deltagare från Norge, Finland
            och Danmark.
          </note>
          <note>
            Det framfördes tydligt att man såg fördelar med en samordning
            av insatser till stöd för varandra. Det är bra om sådana kontakter
            nu kommer till stånd, och jag hoppas på handlingskraft och aktivitet
            som leder till att vi får ett mer utvecklat nordiskt samarbete
            på det här området än vad vi har i dag.
          </note>
          <note>
            Jag vill avslutningsvis i den här replikomgången hålla med Tina
            Acketoft om att det är jätteviktigt att man ser till helheten
            i insatserna från mödravårdscentral, barnavårdscentral och hela
            vägen upp till tonåren. Det gäller också beträffande det som har
            tagits upp om pappaaktiviteter. Det är enormt roligt att se vad
            familjecentraler med mera kan leda till i form av praktiskt engagemang
            från papporna för ett självklart deltagande i barnens uppfostran
            och utveckling.
          </note>
          <note type="speaker">
            Anf. 45 TINA ACKETOFT (fp):
          </note>
          <note>
            Fru talman! Jag tackar för beskeden från familjeministern. Berit
            Andnor bad nästan bokstavligen om ursäkt för att hon pratade om
            ekonomi. Jag tycker inte alls att man ska göra det. Ekonomin är
            oerhört viktig och ligger till stor del till grund för fortsatt
            upprätthållande av folkhälsan här i landet.
          </note>
          <note>
            Problemet med de pengar som staten har satsat är att de alltid
            haft något konstigt tillnamn. De har alltid varit riktade men
            aldrig till den öppna förskolan eller till familjecentralerna.
            Men kanske talar vi inte om samma pengar.
          </note>
          <note>
            Berit Andnor nämnde att vi har fått fler familjecentraler, och
            skälet till det är naturligtvis att det för några år sedan över
            huvud taget inte existerade några familjecentraler. I takt med
            att den öppna förskolan har lagts ned har det bildats familjecentraler,
            men totalen är faktiskt mindre i dag än tidigare.
          </note>
          <note>
            Ett problem med familjecentraler är vidare, som också nämndes
            tidigare, att de ses som ett komplement. Man vägrar att se den
            stora styrka som en familjecentral faktiskt kan ha i sig själv.
            Man vill inte ge den ett riktigt eget existensberättigande, vilket
            jag tycker är ett problem.
          </note>
          <note>
            Detta kan vi också se däri att i mötena inom det nordiska nätverk
            som vi har talat om har alla andra nordiska socialministrar varit
            närvarande medan svenska statsråd tydligen har lyst med sin frånvaro.
          </note>
          <note>
            Jag vet inte om detta stämmer. Jag hoppas att det inte är så.
          </note>
          <note>
            Jag kommer tillbaka till att det nog skulle behövas ett eget
            departement för dessa frågor. De måste åtminstone vara någons
            bord, och jag hoppas att de blir familjeministerns bord, så att
            man inte skickas runt med kommentaren att frågorna är intressanta
            men att ingen vet vem som har hand om dem.
          </note>
          <note>
            Det var väldigt intressant att höra att det diskuteras en permanent
            finansieringslösning. Jag som är en otålig själ skulle naturligtvis
            väldigt snabbt vilja se en sådan, men jag hoppas att jag åtminstone
            kan ta familjeministern på orden.
          </note>
          <note type="speaker">
            Anf. 46 Statsrådet BERIT ANDNOR (s):
          </note>
          <note>
            Fru talman! För det första: Det är inte fråga om några öronmärkta
            pengar till kommuner och landsting. Det som jag pratar om är den
            ökning som har skett av de resurser som särskilt tillförts kommuner
            och landsting. Dessa pengar har inte haft någon öronmärkning.
          </note>
          <note>
            För det andra: Jag är ansvarig för barn- och familjepolitiken.
            Om detta råder det inte någon tvekan, så man behöver inte fundera
            på vem man ska vända sig till.
          </note>
          <note>
            För det tredje är det kommuner och landsting som är ansvariga
            för familjecentralernas verksamhet. Så bör det också vara. Jag
            tror inte att vi har någon oenighet om detta. Det är fråga om
            ett lokalt ansvar. Vi ska dock tillföra resurser så att man har
            möjlighet att driva dem vidare, sprida de goda exempel som familjecentralerna
            utgör och utveckla metoder för hur man kan gå vidare. Folkhälsoinstitutet
            har ett särskilt uppdrag att göra detta.
          </note>
          <note>
            Kenneth Johansson tog återigen upp 18-
          </note>
          <note>
            månadersgränsen. Jag glömde tyvärr att kommentera den i mitt
            förra inlägg. Jag vill bara säga att familjecentraler som fungerar
            på bästa möjliga sätt inte själva arbetar med någon åldersgräns.
            Det sker där en successiv övergång från mödravårdscentralerna
            till barnavårdscentralerna. Där ser man inte på familjen utifrån
            en åldersbestämning, utan man ser till det behov av stöd och hjälp
            som man har i sitt föräldraskap, och det kan jag mycket väl poängtera
            för Folkhälsoinstitutet. Det handlar alltså om att sprida goda
            idéer och goda metoder, och där har Folkhälsoinstitutet en central
            och viktig roll.
          </note>
          <note>
            Jag har inte lovat några pengar - jag vill bara betona det. Jag
            sade inte det heller, men jag har sagt att jag är väl medveten
            om att det finns ett behov av resurser under en period för den
            här föreningen för familjecentraler. Jag har blivit informerad
            om detta, dels av Kenneth Johansson, dels av Ingela Tahlén, och
            vi funderar just på den här saken i departementet.
          </note>
          <note>
            Jag kan inte lova någonting men har förstått allvaret i situationen.
            Däremot tycker jag att det är viktigt att man själv också funderar
            på den framtida utvecklingen av detta nätverk och hur man ska
            kunna finansiera en fortsatt verksamhet inom föreningens ram.
          </note>
          <note>
            Vi ska naturligtvis fortsätta att stödja den här typen av arbete
            som pågår. Det är centralt och viktigt, och det finns även ett
            nordiskt perspektiv. Också som minister för nordiskt samarbete
            har jag en naturlig plattform och position för att vidareutveckla
            detta arbete, och det finns ett sådant intresse. Jag vill dock
            betona att den närvaro som har varit från en del nordiska länder
            på konferensen i Leksand nog inte var på ministernivå. Men det
            är oerhört viktigt att utveckla det nordiska samarbetet även inom
            detta område.
          </note>
          <note>
            Som sagt var: Vi tillför resurser. Jag tycker att familjecentraler
            är oerhört viktiga. De har varit mycket framgångsrika. Men de
            bygger på ett lokalt intresse, och de bygger på lokala prioriteringar.
            I de län där man har engagerat sig - Dalarna är ett exempel, och
            Jämtland är också ett exempel - där man har en lång tradition
            av föräldrautbildning, pappautbildning och mammautbildning och
            där man mycket medvetet har satsat på familjecentraler, där har
            man en bra verksamhet. Men jag vill återigen betona det lokala
            ansvaret för denna verksamhet.
          </note>
          <note type="speaker">
            Anf. 47 KENNETH JOHANSSON (c):
          </note>
          <note>
            Fru talman! Föräldraansvaret är omistligt, och föräldraskapet
            kan inte nog betonas. Vår uppgift är att underlätta föräldraansvaret
            i ekonomiskt och socialt hänseende och ge föräldrarna stora möjligheter
            att påverka barns uppväxtförhållanden.
          </note>
          <note>
            För Centerpartiet är ledstjärnorna i familjepolitiken ökat självbestämmande,
            bättre möjligheter att kombinera familjeliv och arbetsliv samt
            mer tid med barnen. I det sammanhanget är föräldrastöd i olika
            former mycket viktigt. De lokala nätverken och mötesplatserna
            för familjerna förebygger problem och stöttar föräldraskapet.
          </note>
          <note>
            Jag tycker att familjeministern har gett positiva kommentarer
            som jag är nöjd och glad över. Det gäller det nationella samordningsansvaret
            där vi förväntar oss även fortsatt raka rör in i departementet.
          </note>
          <note>
            Att utvidga ett samarbete i Norden vore oerhört värdefullt, och
            signaler till Folkhälsoinstitutet om 18-
          </note>
          <note>
            månadersgränsen är bra.
          </note>
          <note>
            Jag tycker att det är positiva besked. Det är väldigt viktigt
            att vi följer hur det här arbetet fortskrider.
          </note>
          <note>
            Det kommer jag att göra. I den mån jag som enkel oppositionsföreträdare
            kan bidra med någonting så kommer jag att fortsätta att även göra
            det.
          </note>
          <note>
            Barnen är trots allt det bästa och det finaste vi har, och de
            är vår framtid.
          </note>
          <note type="speaker">
            Anf. 48 Statsrådet BERIT ANDNOR (s):
          </note>
          <note>
            Fru talman! Föräldrastöd och föräldrautbildning är ju sådana
            att de kan ges i många olika former, och de måste alltid anpassas
            efter de behov och önskemål som föräldrarna har. Hur ska ett bra
            stöd för föräldrarna se ut i det föräldraskap som man vill utöva?
            Det innebär alltså att det stödet måste formas lokalt, i den lokala
            miljön. Då vet vi att familjecentraler är ett sätt att samverka
            kring barn och familjer som har visat sig vara mycket framgångsrikt.
            Det finns all anledning att sprida dessa goda exempel vidare.
          </note>
          <note>
            Regeringens vilja är att stödja det lokala utvecklingsarbete
            som pågår, och det är ju bakgrunden till det uppdrag som vi har
            gett till Folkhälsoinstitutet, där vi poängterar att man har i
            uppdrag att vidareutveckla arbetet med föräldrautbildningen och
            att gå vidare med metodutveckling. Man ska kunna sprida dessa
            goda idéer och skapa bättre kunskaper, men också uppmärksamma
            det som vi ju särskilt måste uppmärksamma i de här sammanhangen,
            nämligen att vi får en föräldrautbildning som fungerar bra till
            föräldrar som har en annan etnisk bakgrund, och även föräldrar
            med tonårsbarn. Det är ju en grupp som kanske också kan behöva
            ett stöd i föräldraskapet.
          </note>
          <note>
            Avslutningsvis ser jag fram emot att fortsätta dialogen med Kenneth
            Johansson och Tina Acketoft i dessa frågor. Det är ett viktigt
            område, och vi behöver gemensamt fundera på hur vi på bästa sätt
            kan stötta denna verksamhet, som vi ju samtliga här ser som oerhört
            värdefull.
          </note>
          <note>
            Överläggningen var härmed avslutad.
          </note>
          <note>
            7 § Anmälan om inkomna faktapromemorior om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            2002/03:FPM37 Kommissionens förslag till direktiv om investeringstjänster
            och reglerade marknader
          </note>
          <note>
            KOM (2002) 625 till finansutskottet
          </note>
          <note>
            2002/03:FPM38 Halvtidsöversynen av den gemensamma jordbrukspolitiken
            KOM (2002) 394,
          </note>
          <note>
            KOM (2003) 23 till miljö- och jordbruksutskottet
          </note>
          <note>
            8 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Redogörelse
          </note>
          <note>
            2002/03:RJ1 till utbildningsutskottet
          </note>
          <note>
            Motioner
          </note>
          <note>
            2002/03:Fö1 till försvarsutskottet
          </note>
          <note>
            2002/03:Fi5-Fi7 till finansutskottet
          </note>
          <note>
            9 § Anmälan och hänvisning av ärende till utskott samt beslut
            om förkortad motionstid
          </note>
          <note>
            Anmäldes
          </note>
          <note>
            Proposition
          </note>
          <note>
            2002/03:43 Svenskt deltagande i en EU-ledd styrka i
          </note>
          <note>
            Makedonien
          </note>
          <note>
            Kammaren biföll talmannens förslag att propositionen omedelbart
            skulle hänvisas till utrikesutskottet.
          </note>
          <note>
            Kammaren biföll regeringens förslag att motionstiden för propositionen
            skulle förkortas till tre dagar.
          </note>
          <note>
            Motionstiden skulle utgå måndagen den 17 februari kl. 16.30.
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            2002/03:38 Straffansvar för terroristbrott
          </note>
          <note>
            Konstitutionsutskottets betänkande
          </note>
          <note>
            2002/03:KU20 Frågor beträffande trossamfund
          </note>
          <note>
            Utrikesutskottets betänkanden
          </note>
          <note>
            2002/03:UU3 Stabiliserings- och associeringsavtalet mellan Europeiska
            gemenskaperna och deras medlemsstater och Kroatien
          </note>
          <note>
            2002/03:UU6 Tilläggsprotokoll till Europakonventionen - dödsstraffets
            totala avskaffande i Europa
          </note>
          <note>
            Justitieutskottets betänkande
          </note>
          <note>
            2002/03:JuU4 Hemlig teleavlyssning, m.m.
          </note>
          <note>
            Miljö- och jordbruksutskottets betänkanden
          </note>
          <note>
            2002/03:MJU7 Icke-joniserande strålning m.m.
          </note>
          <note>
            2002/03:MJU8 Försöksdjur
          </note>
          <note>
            2002/03:MJU11 Genteknik, m.m.
          </note>
          <note>
            Arbetsmarknadsutskottets betänkande
          </note>
          <note>
            2002/03:AU3 FN-konventionen mot kvinnodiskriminering, jämställdhetsfrågor
            och andra diskrimineringsfrågor m.m.
          </note>
          <note>
            11 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 14 februari
          </note>
          <note>
            2002/03:188 av Börje Vestlund (s) till utrikesminister
          </note>
          <note>
            Anna Lindh
          </note>
          <note>
            Partnerskapsförrättning på ambassad
          </note>
          <note>
            2002/03:189 av Nina Lundström (fp) till statsrådet
          </note>
          <note>
            Lars-Erik Lövdén
          </note>
          <note>
            Markpriser och statens agerande
          </note>
          <note>
            2002/03:190 av Cecilia Wikström (fp) till socialminister Lars
            Engqvist
          </note>
          <note>
            Utländska läkarlegitimationer
          </note>
          <note>
            2002/03:191 av Claes Västerteg (c) till försvarsminister Leni
            Björklund
          </note>
          <note>
            Värnpliktstjänstgöring som civilt meritvärde
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 18 februari.
          </note>
          <note>
            12 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 14 februari
          </note>
          <note>
            2002/03:525 av Carina Hägg (s) till statsrådet Jan O
          </note>
          <note>
            Karlsson
          </note>
          <note>
            Psykisk ohälsa för asylsökande
          </note>
          <note>
            2002/03:526 av Gabriel Romanus (fp) till statsrådet
          </note>
          <note>
            Morgan Johansson
          </note>
          <note>
            Överkonsumtion av så kallade lådviner
          </note>
          <note>
            2002/03:527 av Tobias Krantz (fp) till utbildningsminister Thomas
            Östros
          </note>
          <note>
            Doktorsexamina vid Högskolan i Jönköping
          </note>
          <note>
            2002/03:528 av Elizabeth Nyström (m) till finansminister Bosse
            Ringholm
          </note>
          <note>
            Mervärdesskatteregler för kassarabatter
          </note>
          <note>
            2002/03:529 av Sten Tolgfors (m) till utrikesminister
          </note>
          <note>
            Anna Lindh
          </note>
          <note>
            Nordkorea och FN:s säkerhetsråd
          </note>
          <note>
            2002/03:530 av Johan Linander (c) till justitieminister Thomas
            Bodström
          </note>
          <note>
            Ersättning till vigselförrättare och förrättare av registrering
            av partnerskap
          </note>
          <note>
            2002/03:531 av Mona Berglund Nilsson (s) till statsrådet Ulrica
            Messing
          </note>
          <note>
            E 6:ans utbyggnad
          </note>
          <note>
            2002/03:532 av Annelie Enochson (kd) till utbildningsminister
            Thomas Östros
          </note>
          <note>
            Doktorander
          </note>
          <note>
            2002/03:533 av Lars Gustafsson (kd) till justitieminister Thomas
            Bodström
          </note>
          <note>
            Beslagtagande av fordon
          </note>
          <note>
            2002/03:534 av Inger René (m) till försvarsminister
          </note>
          <note>
            Leni Björklund
          </note>
          <note>
            Helikoptrarna på Säve
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 18 februari.
          </note>
          <note>
            13 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 12 februari
          </note>
          <note>
            2002/03:481 av Sven Brus (kd) till statsrådet Jan O
          </note>
          <note>
            Karlsson
          </note>
          <note>
            Ny processordning i utlänningsärenden
          </note>
          <note>
            den 13 februari
          </note>
          <note>
            2002/03:448 av Göran Lindblad (m) till statsrådet
          </note>
          <note>
            Jan O Karlsson
          </note>
          <note>
            Moment 22 för asylsökande som har möjlighet att få uppehållstillstånd
            i annat land
          </note>
          <note>
            2002/03:455 av Rosita Runegrund (kd) till utrikesminister Anna
            Lindh
          </note>
          <note>
            Skydd av barn som skickas utomlands
          </note>
          <note>
            2002/03:463 av Lena Ek (c) till utrikesminister Anna
          </note>
          <note>
            Lindh
          </note>
          <note>
            Jämställdhet i International Criminal Court
          </note>
          <note>
            2002/03:473 av Lars Ohly (v) till utrikesminister
          </note>
          <note>
            Anna Lindh
          </note>
          <note>
            Västsahariska flyktingar i Algeriet
          </note>
          <note>
            2002/03:487 av Margareta Sandgren (s) till statsrådet
          </note>
          <note>
            Jan O Karlsson
          </note>
          <note>
            Särskilt utsatta invandrade kvinnor
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 18 februari.
          </note>
          <note>
            14 § Kammaren åtskildes kl. 11.27.
          </note>
          <note>
            Förhandlingarna leddes av förste vice talmannen från sammanträdets
            början till och med 5 § anf. 34 (delvis) och av tredje vice talmannen
            därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
