<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--25</head>
          <docDate when="2002-11-28 00:00:00">2002-11-28 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -----------------------------------------------------------------------
          </note>
          <note>
            1 § Särskilt anordnad debatt om integrationspolitiken
          </note>
          <note type="speaker">
            Anf. 1 Statsrådet MONA SAHLIN (s):
          </note>
          <note>
            Herr talman! Det är oerhört tillfredsställande att vi har debatten
            i dag. Att diskutera och också ständigt förändra innehållet och
            inriktningen på integrationspolitiken är ett av de absolut mest
            centrala områdena både för Sveriges regering men också för Sveriges
            riksdag och för alla de delar i samhället i övrigt som har ansvaret
            för att integrationen fungerar.
          </note>
          <note>
            Det jag vill börja med är en annan utgångspunkt jag tror är väldigt
            avgörande, nämligen att man förstår och analyserar vilket Sverige
            vi faktiskt lever i i dag. Jag tror att den så kallade blågula
            självbilden, som alltför många i vårt land fortfarande tror är
            den giltiga, är central. Därför är den strukturella diskrimineringen
            för mig en väldigt grundläggande och viktig analys för att också
            se hur integrationspolitiken ska kunna förstärkas.
          </note>
          <note>
            Herr talman! År 1910 bodde 20 % av de svenska invånarna i USA.
            I dag är 20 % av dem som lever i
          </note>
          <note>
            Sverige födda eller har sina föräldrar födda i ett annat land.
            Vi är på det sättet världens fjärde mest mångkulturella land i
            världen. Det är en större andel än i
          </note>
          <note>
            USA och i särklass mest av alla i EU:s länder.
          </note>
          <note>
            Bakgrunden till detta kan vi alla, men den förtjänar att upprepas.
            Fram till 70-talet kan man säga att arbetskraftsinvandringen stod
            för en stor del av det mångkulturella tillskottet i vårt land.
            Framför allt under 90-talet är det flyktingarna som har kommit
            till vårt land och fått en plats, ett skydd och en asyl här -
          </note>
          <note>
            väldigt mycket beroende på det fruktansvärda kriget på Balkan,
            som ju också inträffade samtidigt som
          </note>
          <note>
            Sverige hade en väldigt hög arbetslöshet.
          </note>
          <note>
            Detta har inte omöjliggjort integrationen, men det har skapat
            påfrestningar som vi nu alla jobbar med.
          </note>
          <note>
            Det är viktigt att förstå bakgrunden och hur Sverige faktiskt
            ser ut. Det som upprepas mycket nu är en analys av vad som faktiskt
            har hänt de senaste åren.
          </note>
          <note>
            Har integrationspolitiken misslyckats? Jag vill svara ett mycket
            bestämt nej. Integrationspolitiken har inte misslyckats, men vi
            har inte nått målen. Det är en väldig skillnad. Målen är mycket
            tydliga och mycket
          </note>
          <note>
            - givetvis - högt satta. Alla människor som lever i vårt land
            ska ha samma rättigheter, ska ha samma skyldigheter, men ska också
            ha samma möjligheter.
          </note>
          <note>
            Det är de förändringarna vi i dag ska diskutera: Hur möjliggör
            vi dem?
          </note>
          <note>
            Det känns också viktigt att i inledningen av debatten säga något
            som egentligen borde vara självklart men som många fortfarande
            inte upplever som en del av verkligheten. En stor majoritet av
            dem vi kallar invandrare som lever i vårt land har arbete, försörjer
            sig själva och talar alldeles utmärkt svenska.
          </note>
          <note>
            Det är också en del av integrationspolitiken i vårt land. Men
            målen, framför allt möjligheterna som måste vara lika, har vi
            mycket kvar att arbeta med.
          </note>
          <note>
            Har det hänt något de senaste åren? Det får vi säkert höra delar
            av från alla deltagare i debatten. Men en sak har verkligen hänt,
            och jag vill lyfta fram den därför att det är den som ska förstärkas
            och utvecklas.
          </note>
          <note>
            Sedan 1997 har arbetslösheten bland de utomnordiska medborgarna
            i vårt land minskat från 32 % till 12 %.
          </note>
          <note>
            Sysselsättningen har ökat i samma grad. Det är viktigt att ha
            klart för sig detta. För första gången på drygt 20
          </note>
          <note>
            år har en negativ sysselsättningsutveckling för de utomnordiska
            medborgarna i Sverige förändrats. Den växer nu. Det är detta vi
            nu måste hålla i men också förstärka.
          </note>
          <note>
            Jag menar att vi i dag har förutsättningar på ett annat sätt,
            bl.a. därför att debatten och insikten om integrationens betydelse
            för hela samhället har vuxit väldigt de senaste åren. Vi har en
            annan ekonomisk förutsättning. Arbetslösheten ser ut på ett annat
            sätt i dag. Arbetskraftsbristen både inom vissa yrken men också
            mer generellt börjar gå upp i betydelse för alltfler. Vi har i
            dag förutsättningar för att på allvar göra det som nu är trendbrott,
            nämligen sysselsättnings- och arbetslöshetsutvecklingen, till
            en permanent situation där alla människor de facto får samma möjligheter
            att bidra och leva i vårt land.
          </note>
          <note>
            Den strategi som regeringen och samarbetspartierna arbetar efter
            handlar till exempel om hur introduktionen och inträdet på den
            svenska arbetsmarknaden ser ut. Där sker ett stort arbete både
            ute i många kommuner men också runtom på flyktingförläggningar,
            på arbetsplatser och i frivilligorganisationer.
          </note>
          <note>
            Grunden för detta ska vi förändra ännu mer. En stor utredning
            jobbar med detta, och den kommer om bara några månader med ytterligare
            förslag. Det handlar till exempel om att validera, alltså värdera,
            i ännu högre grad yrkeserfarenhet och utbildning från ett annat
            land. Det handlar om att erbjuda praktikplatser direkt vid ankomst
            till Sverige. Det handlar om att bygga upp ännu mer av språkundervisningen
            runt det yrke och den utbildning man har med sig till vårt land.
            Det handlar om att fortsätta att förändra arbetsmarknadspolitiken,
            till exempel diskussionen vi nu har om bristyrkesutbildning också
            för redan anställda, så att de facto ingenjören inte kör taxi
            utan får förutsättningar att arbeta i det yrke han eller hon har.
            Det handlar om att bygga upp ett annat personligt stöd för den
            gruppen av invandrade svenskar som i dag inte ens söker arbete
            utan är allra längst bort från ett fullt inträde i vårt samhälle.
            De måste på ett annat sätt vara en del i arbetsmarknadspolitiken.
            Det handlar om den ordinarie utbildningspolitiken, det vill säga
            områden som behöver extra insatser för att kunna erbjuda alla,
            pojkar och flickor, förutsättningar att klara kraven på godkänt
            för att kunna ta sig vidare i utbildningen. Det handlar om det
            nationella ansvaret för mottagandet av flyktingar och introduktionen
            av dem som får uppehållstillstånd. Några kommuner har gjort ett
            oerhört stort arbete, inte med tungsinne utan med glädje, för
            att bli några av vårt lands mest mångkulturella centrum.
          </note>
          <note>
            Storstadsavtalen finns och ska utvecklas för att stötta och utveckla
            det arbetet, både för att förstärka de förutsättningar som en
            mångkulturell del av Sverige ger men också för att bekämpa de
            diskriminerande och segregrande strukturer som också är ett faktum
            i vårt land.
          </note>
          <note>
            Det är också viktigt för mig att betona att alla kommuner måste
            vara med. Om det är ett nationellt ansvar, en nationell möjlighet,
            måste också ansvaret och delaktigheten vara större från landets
            samtliga kommuner än vad de är i dag. Jag vill också understryka
            något som sällan kommer fram i debatter om integrationen, nämligen
            att den i verklig mening är dubbel. Ofta förs debatten som om
            integrationen handlar om hur de invandrade svenskarna ska integreras
            i det övriga samhället, men det är en lika viktig debatt att konstatera
            att majoritetssamhället måste integrera sig själv med det nya
            Sverige. Det är ett stort ansvar för oss alla att föra den debatten.
            Det är där, herr talman, som min insikt och ytterligare koncentration
            på arbetet som handlar om kampen mot diskrimineringen är så central.
          </note>
          <note>
            Den diskriminering som är individuell, som drabbar enskilda individer
            i arbete, i bostad och i utbildning, men också insikten om den
            strukturella diskriminering som existerar i väldigt hög grad i
            vårt samhälle, måste synliggöras för att integrationspolitiken
            till fullo ska kunna fungera. Det handlar till exempel om att
            landets arbetsgivare, såväl kommunala och statliga som privata,
            måste ta helt andra krafttag mot diskrimineringen, såväl den medvetna
            som den som kallas omedveten, för det är ett uttryck för de strukturella
            diskrimineringarna.
          </note>
          <note>
            Är språket alltid ett problem för de invandrargrupper som i dag
            inte får arbete? Eller ser många brytning som ett problem? Ser
            man på utländska erfarenheter av yrke, arbetsliv och utbildning
            på samma sätt som på erfarenheter som vi svenskar säger att vi
            känner igen? Är slöjan ett verkligt hinder för arbetsgivare att
            anställa också kvinnor som bär detta huvuddok, eller är det vår
            syn på det vi fortfarande tycker är annorlunda?
          </note>
          <note>
            Arbetsgivarna måste diskutera hur man deltar för att möta arbetskraftsbristen
            genom att se kvalifikationer i de invandrade svenskarnas kunskap
            och erfarenhet. Vi ska nu också starta ett konkret samarbete mellan
            staten och parterna för att komma till klarhet och göra konkreta
            insatser som ska förstärka detta.
          </note>
          <note>
            Herr talman! Det finns sex konkreta punkter som är utgångspunkten
            för mig i den här debatten.
          </note>
          <note>
            1. Förstärka arbetsmarknadspolitikens och utbildningspolitikens
            insatser för integrationen.
          </note>
          <note>
            2. Fortsätta att förändra och individualisera språkutbildning,
            introduktion och validering, alltså värdering, av utländsk kunskap
            och erfarenhet.
          </note>
          <note>
            3. Ta krafttag mot diskrimineringen.
          </note>
          <note>
            4. Söka tydligt samarbete mellan arbetsgivarna och de fackliga
            organisationerna för att kunna erbjuda praktikplatser från den
            första tiden när man anländer till vårt land men också för att
            se över de diskriminerande strukturerna.
          </note>
          <note>
            5. Förstärka det nationella ansvaret för både mottagandet av
            asylsökande och introduktionen av dem som får uppehållstillstånd.
          </note>
          <note>
            6. Sist men inte minst opinionsbilda för att det är samhällets
            ansvar att diskutera hur man ska integreras i ett av världens
            mest mångkulturella länder.
          </note>
          <note>
            Man ska inte behöva läsa, som i Moderaternas utspel i dag, att
            "den som inte kan språket så bra, som inte hunnit lära sig alla
            seder i det nya landet och som har ett annorlunda efternamn har
            naturligtvis svårare att få jobb än infödda svenskar".
          </note>
          <note>
            Det är, herr talman, inget naturligt i det. Det är precis den
            diskriminering som integrationspolitiken måste koncentrera sig
            på.
          </note>
          <note type="speaker">
            Anf. 2 BO LUNDGREN (m):
          </note>
          <note>
            Herr talman! I det samhälle vi lever i är det tyvärr naturligt,
            och det är just därför vi måste ändra på det som i dag är. Den
            debatt som vi har i dag handlar ju om allas rätt att vara med,
            allas möjlighet att vara delaktiga. I grunden är det alltså en
            debatt som handlar om arbete. Att ha ett arbete, att vara med,
            är ju grunden för att också integreras bland oss alla som lever
            och verkar i Sverige.
          </note>
          <note>
            Det finns svenskar som har drabbats av utanförskapet - svenskar
            i den definition som kan finnas.
          </note>
          <note>
            Väldigt många som har invandrat i vårt land, sökt skydd från
            förföljelse och förtryck, har fastnat i ett utanförskap.
          </note>
          <note>
            Då är frågan framför allt hur man ser på invandring. Det var
            egentligen vackra ord från statsrådet, men frågan är vad som finns
            bakom fasaden. De senaste åren har det inte funnits mycket substans,
            och det har skapat en del problem, som vi kan komma tillbaka till
            sedan.
          </note>
          <note>
            Den avgörande frågan är: Ser vi invandring som problem eller
            som möjlighet? Den förhärskande uppfattningen hos dem som har
            den politiska makten i
          </note>
          <note>
            Sverige, inte minst i stora kommuner i Sverige, är uppenbarligen
            att det i första hand är ett problem -
          </note>
          <note>
            därav Ilmar Reepalus, Göran Johanssons och för den delen Jan
            O Karlssons olika uttalanden om rörlighet, fri eller inte - snarare
            inte fri.
          </note>
          <note>
            Om man har synsättet att detta är ett problem som ska hanteras
            blir det självuppfyllande. Då försöker man ta hand om människor
            i stället för att låta människor ta ett eget ansvar, utnyttja
            sin egen förmåga. Det är i grunden där roten till misslyckandet
            för dagens integrationspolitik ligger.
          </note>
          <note>
            Det finns länder som ser och har sett invandring som framför
            allt en möjlighet. Utan att gå tillbaka till det rent historiska
            kan vi konstatera att världens starkaste ekonomi, USA, är ett
            land som bygger hela sin existens och sin ekonomiska styrka på
            invandring.
          </note>
          <note>
            En utredning för något halvår sedan visade att om
          </note>
          <note>
            Sverige hade varit en delstat i USA skulle vi ha varit den fattigaste,
            och om vi svenskar hade varit en etnisk grupp skulle vi också
            ha varit den fattigaste.
          </note>
          <note>
            Det visar skillnaden beroende på vilken attityd man har till
            invandringen - problem eller möjlighet.
          </note>
          <note>
            Vad är skillnaden då? Jo, skillnaden ligger i grunden i synen
            på människan, på människans vilja och förmåga att ta ansvar.
          </note>
          <note>
            Den som läser Riksrevisionsverkets kritik av den misslyckade
            integrationspolitiken, och den som i
          </note>
          <note>
            Dagens Nyheter i dag läser en debattartikel där de som har jobbat
            med Studieförbundet Näringsliv och
          </note>
          <note>
            Samhälles rapport just om integration, ser att det i grunden
            handlar väldigt mycket om att man tar hand om människan och att
            man ser människan som en klient, inte som en tillgång, inte en
            person som är stark i sig själv och där det är styrkan som ska
            få fritt spelrum. Där ligger det stora och grundläggande problemet.
          </note>
          <note>
            SNS pekar i sin rapport exempelvis på just detta att flyktingar
            i Sverige ofta kommer direkt i ett socialbidragsberoende. Det
            tar lång tid, och man kommer aldrig ur detta. Även om man vill
            och strävar efter att ta sig ur är det självfallet svårt i ett
            samhälle där det inte lönar sig särskilt mycket mer att arbeta
            än att ha socialbidrag. För personer som går från socialbidrag
            till arbete kan det krävas inkomster på uppemot
          </note>
          <note>
            20 000 kr i månaden för att det ska vara lönt att ta arbetet.
            Den typen av incitament kan vi naturligtvis inte ha.
          </note>
          <note>
            Vi kan inte heller ha ett samhälle där det är svårt att starta
            företag som kan ge de nya jobb som behövs för att man ska kunna
            ha ett arbete. Vi kan inte ha ett samhälle där det är krångligt
            och dyrt att anställa.
          </note>
          <note>
            Jag är egentligen trött på alla de här debatterna och diskussionerna
            som vi har om integrationspolitik, därför att man landar fel.
            Låt oss i stället diskutera en politik som integrerar. Det mest
            grundläggande av allt handlar inte om särskilda åtgärder utan
            om åtgärder som gynnar hela samhället. Det handlar om en bättre
            företagandepolitik, som ger de nya jobben. Det handlar om en politik
            där människor känner att jobben lönar sig, att det lönar sig att
            förkovra sig och skaffa kunskaper, och där utbildningssystemet
            fungerar och ger goda kunskaper.
          </note>
          <note>
            Om vi lyckas driva en sådan politik, en generell politik i första
            hand, är vinsterna i sig enorma. Skulle vi ha samma frekvens vad
            gäller sysselsättning hos dem som är invandrade till Sverige och
            av utomeuropeisk härstamning, om de skulle jobba på samma sätt
            som andra gör, skulle det bli en vinst för var och en som fick
            ett arbete, som blev delaktig, som blev en del av samhället. Det
            skulle bli en enorm vinst för oss alla. Där ligger möjligheten.
            Det skulle röra sig om en tusenlapp i månaden eller mer i standardförbättringar
            för vart och ett hushåll i Sverige.
          </note>
          <note>
            Den här generella politiken räcker inte till när vi under lång
            tid har ackumulerat de problem som innebär att 100 000 eller kanske
            fler har fastnat i utanförskap. Det behövs någonting direkt, som
            gör att människor som sitter fast kommer ut. Statsrådet talar
            lite grann om detta i traditionella politiska termer, men jag
            tror inte på det.
          </note>
          <note>
            Jag skulle vilja att vi i stället funderade ungefär som när man
            gör de här stora riksinsamlingarna till olika ändamål. Låt oss
            säga att det är ett projekt för hela svenska folket, för alla
            som finns i Sverige, att hjälpas åt. Säg inte bara att arbetsgivare
            ska ta sitt ansvar tillsammans med arbetstagarorganisationer och
            lämna det åt dem. Tillsätt ingen statssekreterargrupp eller delegation
            i formell mening. Diskutera med några respekterade personer som
            vill göra en insats. Starta en grupp med representanter för kommunerna,
            för företagarnas organisationer, för handelskamrarna, för svenskt
            näringsliv! Den ska i sin tur låta de lokala företrädarna runtom
            i Sverige, med särskild tyngd i de kommuner där problemen finns,
            bestämma sig för att nu göra en insats. Det kan vara allt från
            att familjer blir fadderfamiljer för invandrare till att de lokala
            företagarföreningarna säger: Nu struntar vi i det där med efternamn
            och sådant. Nu hjälps vi alla åt. Om vi inte har de reguljära
            jobben ska vi se till att varje invandrare som i dag saknar jobb
            i vart fall erbjuds en praktikplats.
          </note>
          <note>
            Det handlar om att verkligen få en gemensam nationell samling
            och om att vi sätter målet att vi, om 4-
          </note>
          <note>
            5 år, ska ha nått samma förvärvsfrekvens för dem som har invandrat
            men som har fastnat i utanförskapet. Det handlar om att göra denna
            kickstart för en ny politik som kan integrera.
          </note>
          <note>
            Detta innebär också förändringar. Det innebär exempelvis att
            vi låter socialbidragen ersättas av en lön eller en ersättning
            för praktikjobben, så att man hela tiden känner att det lönar
            sig att arbeta. Det handlar om att välja de okonventionella snabba
            metoderna så att inte den politik som har misslyckats nu med andra
            vackra ord fortsätter att misslyckas, till stor kostnad framför
            allt för de enskilda människor som drabbas.
          </note>
          <note>
            Herr talman! Jag skulle vilja fråga Mona Sahlin:
          </note>
          <note>
            Varför inte låta oss över blockgränserna i denna kammare vara
            med och kickstarta och komma med okonventionella lösningar och
            se till att vi når målet, att det om 4-5 år ska vara samma förvärvsfrekvens
            hos dem som har invandrat till Sverige som hos dem som i dag verkar
            och arbetar i Sverige?
          </note>
          <note type="speaker">
            Anf. 3 LARS LEIJONBORG (fp):
          </note>
          <note>
            Herr talman! Den integrationsdebatt som vi ville föra före valet
            men regeringen till varje pris ville undvika tränger sig nu på
            med full kraft.
          </note>
          <note>
            De politiska ledarna i rikets andra stad, Göteborg, säger: Staden
            är full; vi kan inte ta emot fler flyktingar. De politiska ledarna
            i rikets tredje stad, Malmö, säger: Staden är full; vi kan inte
            ta emot fler flyktingar. Och i kommun efter kommun, framför allt
            i södra
          </note>
          <note>
            Sverige, hörs liknande tongångar, och man vägrar skriva avtal
            med staten om flyktingmottagande.
          </note>
          <note>
            Mona Sahlin säger: Integrationspolitiken har inte misslyckats;
            den har inte nått målen. Men sådant ordvrängeri imponerar inte
            på någon. Det är ju de signaler som nu kommer från verkligheten
            som vi måste ta till oss. Det är ju inte, Mona Sahlin, som ni
            sade före valet, att allt håller på att ordna sig. Det är som
            Ilmar Reepalu i Malmö säger: Problemen växer.
          </note>
          <note>
            Det är som SNS-forskarna säger i sin rapport i dag:
          </note>
          <note>
            Problemen växer och har genomslag inte bara i första generationens
            invandrare utan också i andra generationen.
          </note>
          <note>
            Mona Sahlin sade alldeles i början i sin inledning att det vi
            ska debattera nu är att integrationspolitiken behöver förändras.
            Det är mycket bra. Mona Sahlin höll en presskonferens under valrörelsen
            där hon sade att den rapport som Socialdemokraterna presenterade
            inte innehöll några nya grepp; det har varit för mycket nya grepp
            i integrationspolitiken.
          </note>
          <note>
            Jag vill starkt understryka Mona Sahlins position i dagens debatt,
            men desto mera besviken blir man ju när man tar del av själva
            anförandet. Även om Mona
          </note>
          <note>
            Sahlin sade att hon hade sex konkreta förslag var det ingen här
            inne som uppfattade några tydliga förändringar i integrationspolitiken.
          </note>
          <note>
            Jag vill verkligen uttrycka min uppskattning för de socialdemokrater
            som vågar gå ut och tala klartext om hur det står till. Det var
            en debatt här i går där alla var överens om att Ilmar Reepalus
            konkreta förslag till förändring var dåligt, men jag vill ändå
            säga att jag tycker att han och andra gör en insats när de berättar
            hur verkligheten ser ut i de invandrartäta områdena i många kommuner
            i vårt land.
          </note>
          <note>
            I Uppdrag granskning på TV för en tid sedan framträdde några
            socialdemokrater som talade mycket öppet om de stora missgrepp
            man hade gjort tidigare. Göte Bernhardsson och Stig Malm talade
            till exempel om hur fel det var att lyfta mottagandet av flyktingar
            från AMS och lägga det på kommunernas socialförvaltningar. Jobbfokus
            försvann, och Stig
          </note>
          <note>
            Malm talade om hur orimligt det var att LO motsatte sig att människor
            på förläggningarna fick arbeta till och med när det var till kollektivavtalsenliga
            löner.
          </note>
          <note>
            Problemet är ju att de här missgreppen lever i aktuell socialdemokratisk
            politik. Det är inte jobbfokus. Det görs inte kraftfulla insatser
            för att snabbt öka antalet arbetstillfällen i de invandrartäta
            områdena.
          </note>
          <note>
            Vi lade fram konkreta förslag om sänkt arbetsgivaravgift, jobbgaranti
            och praktikplatser där man till en början inte skulle få avtalsenlig
            lön. Då ägnade
          </note>
          <note>
            Socialdemokraterna en hel valrörelse åt att förtala de förslagen
            och sätta stämplar på dem för att döda debatten.
          </note>
          <note>
            En annan socialdemokrat som jag tycker har sagt någonting klokt
            är ett annat kommunalråd, i Göteborg, nämligen Ewelina Tokarczyk,
            som skrev en debattartikel häromdagen om Socialdemokraterna.
          </note>
          <note>
            Där står det: Framför allt är det våra dubbla budskap och våra
            misslyckanden som öppnar för ett missnöje som sedan Sverigedemokraterna
            skickligt kanaliserat på valdagen. Och lite senare i artikeln
            står det: Personligen är jag inte särskilt imponerad av socialdemokratisk
            integrationspolitik.
          </note>
          <note>
            Fler och fler ser detta. Ibland har jag en känsla av att det
            bara är Mona Sahlin och möjligen Göran Persson som inte ser den
            här verkligheten.
          </note>
          <note>
            Mona Sahlin upprepade några siffror från någon gammal valhandbok.
            Hon talade om att förvärvsfrekvensen bland invandrare ökar. Ja,
            under några få högkonjunkturår kring sekelskiftet, alltså i slutet
            av
          </note>
          <note>
            1900-talet och år 2000, ökade förvärvsfrekvensen bland invandrare.
            Och så sade Mona Sahlin: Vi måste hålla fast i detta. Ja, men
            det har ni inte gjort. Nu sjunker den nämligen.
          </note>
          <note>
            När förvärvsfrekvensen bland svenskfödda planar ut, vilket den
            gör nu, sjunker den bland invandrarna.
          </note>
          <note>
            Ännu en högkonjunktur har passerat utan att vi på ett grundläggande
            sätt har förändrat den här strukturella diskrimineringen, den
            strukturella segregationen - för att använda Mona Sahlins eget
            uttryck.
          </note>
          <note>
            Det kom en rapport häromdagen som återigen påminde om hur den
            svenska skolan inte lyckas ge invandrarbarnen de kunskaper som
            de ska ha. Vi hamnade en bra bit ned på listan. När jag tittade
            lite närmare på den där listan såg jag att flera av de länder
            som låg under Sverige också var ganska dåliga på att ge sina egna
            barn, alltså de barn som har landets språk som modersmål, ordentliga
            språkkunskaper.
          </note>
          <note>
            Tar man hänsyn till det när man ska få fram just det som Mona
            Sahlin talar om, den strukturella segregationen, alltså hur mycket
            sämre vi tar hand om invandrarbarnen än de svenskfödda barnen,
            hamnar vi ännu längre ned på listan. Då kommer vi på 17:e plats
            bland de jämförda länderna. Det är ännu ett bevis när det gäller
            ett område där väldigt mycket borde ske men mycket lite sker.
          </note>
          <note>
            Vi som har konkreta förslag - och framför allt har ju Folkpartiet
            lagt fram en rad förslag - får höra att de är felaktiga och att
            man inte ska genomföra dem, men inget annat kommer i stället.
            Vad är till exempel regeringens aktuella position när det gäller
            det här med språkkrav för medborgarskap? Det är ju något som tillämpas
            i massor av länder, varav flera har bättre integration än vad
            Sverige har. Är ni redo att tänka om på den punkten?
          </note>
          <note>
            Det var en mycket bra artikel i Kommun-Aktuellt senast där man
            skildrade de kommuner där Sverigedemokraterna har kommit in. Alla
            talar om hur viktigt det är att ta debatten med rasisterna. I
            den artikeln stod det också något som jag tyckte var väldigt väl
            uttryckt, nämligen: Fråga inte vad invandringen kostar, för den
            frågan är fel ställd. Invandringen kan bli en stor tillgång. Det
            är inte invandringen som kostar.
          </note>
          <note>
            Det är segregationen som kostar.
          </note>
          <note type="speaker">
            Anf. 4 STEFAN ATTEFALL (kd):
          </note>
          <note>
            Herr talman! Hemma i min bostad har jag en glasruta som består
            av många olikfärgade glasbitar. Tillsammans bildar rutan med de
            många olika glasbitarna i olika färger en vacker helhet. Så vill
            jag också ha samhället. Det ska vara ett samhälle med många olika
            livsstilar och kulturer, där människor med olika bakgrund och
            åsikter tillsammans skapar en vacker helhet.
          </note>
          <note>
            För att det ska vara en glasruta krävs det också att den hålls
            ihop på något sätt. Det måste finnas ett kitt som gör att glasrutan
            blir en glasruta och inte bara lösa glasbitar. Kittet måste också
            finnas i samhället.
          </note>
          <note>
            Det måste finnas ett gemensamt kitt som håller det samman, en
            gemensam värdegrund som gör att vi håller ihop vårt samhälle.
          </note>
          <note>
            För att stimulera diskussionen om de värden som är grunden för
            demokrati, mänskliga rättigheter och ett mångfaldens samhälle
            har vi kristdemokrater länge krävt att en värdekommission inrättas.
            En värdekommission efter norsk modell skulle kunna bidra till
            ett bättre samtal om värderingar runtom i landet mellan svenskar
            och invandrare, mellan olika generationer och mellan stad och
            land. Jag tror att en värdekommission skulle kunna spela en viktig
            roll i det långsiktiga arbetet med att följa upp exempelvis den
            lag mot diskriminering i arbetslivet som vi har i dag.
          </note>
          <note>
            Vi vet att det finns människor med utländska efternamn som blir
            förbigångna när de söker jobb. Alla har vi i storstäderna träffat
            på taxichaufförer som kommer från andra länder och har akademisk
            utbildning men som inte hittar en arbetsplats i Sverige.
          </note>
          <note>
            Det förekommer ren och skär diskriminering i
          </note>
          <note>
            Sverige, trots våra lagar. Det måste vi erkänna. Självklart ska
            vi bekämpa detta varhelst det dyker upp.
          </note>
          <note>
            Men det räcker inte med lagar. I grunden handlar det om värderingar
            och attityder och självklart om vilken människosyn vi har.
          </note>
          <note>
            Herr talman! Tidigare brukade Mona Sahlin erkänna att integrationspolitiken
            har misslyckats. I dag säger hon inte det, tvärtom. Hon säger
            att vi inte har nått målen.
          </note>
          <note>
            Frågan måste ställas: Vilket ansvar tar regeringen efter åtta
            års regeringsinnehav?
          </note>
          <note>
            Frågan kanske är allvarligare än så. Det finns en rad fakta som
            visar på integrationspolitikens misslyckande. I Integrationsverkets
            egen årsbok om förra året kan vi läsa att 13 % av flyktingarna
            i Sverige är självförsörjande efter tre fyra år. I USA är 95 %
            självförsörjande efter endast några månader. Det är stora skillnader.
            Det finns också stora skillnader i ländernas politik, förhållanden
            och förutsättningar. Men detta talar ändå sitt tydliga språk.
            Det är något som inte fungerar i vårt land.
          </note>
          <note>
            Studieförbundet Näringsliv och Samhälle skriver på dagens DN
            Debatt att 77 % var förvärvsarbetande i vårt land förra året.
            Bland de inflyttade utomeuropeerna var det bara 54 %. Andragenerationsinvandrarna
            löper fyra gånger högre risk att bli arbetslösa jämfört med dem
            som har föräldrar födda i Sverige.
          </note>
          <note>
            Om vi någonsin ska kunna bli ett integrationens mönsterland måste
            vi angripa problemen på fyra områden. Det finns fyra misslyckanden
            inom integrationspolitiken.
          </note>
          <note>
            Det första är bemötandet av asylsökande. Det debatterades här
            i går. De som kommer hit måste snabbare få besked om de får stanna
            eller inte. Den långa passiva väntan bryter sönder människor och
            vaggar in dem i bidragsberoende.
          </note>
          <note>
            Det andra misslyckandet är den höga arbetslösheten bland invandrarna.
            Mona Sahlin säger att det går åt rätt håll, men fakta är att Sverige
            under de gångna goda åren lyckats sämre än omvärlden när det gäller
            att skapa nya jobb totalt sett i samhället. Vi är på elfte plats
            av samtliga EU-länder när det gäller förmågan att skapa nya jobb
            mellan 1995 och 2001.
          </note>
          <note>
            AMS-chefen besökte arbetsmarknadsutskottet alldeles nyss. Han
            sade att prognoserna nu är betydligt dystrare. Man kan till och
            med se tecken på en försämrad sysselsättningsutveckling. Det är
            mycket troligt att det kommer att slå hårt mot den grupp av människor
            som vi talar om.
          </note>
          <note>
            Att få en ingång till arbetslivet och tillgång till de sociala
            kontakter som en arbetsplats erbjuder tror jag är helt avgörande
            för integrationspolitiken. Ett arbete motiverar också människor
            att lära sig det svenska språket snabbare och bättre. Arbetsförmedlingarnas
            rutiner och hela arbetsmarknadspolitiken måste ses över för att
            göra trösklarna lägre för människor som kommer till vårt land.
            Det måste exempelvis vara självklart att man kan vara arbetssökande
            även om man inte klarat av sfi-testen.
          </note>
          <note>
            Det tredje misslyckandet handlar om vår syn på flyktingar och
            invandrare. Från myndigheternas sida finns det alltför ofta ett
            omhändertagandeperspektiv eller som författarna av dagens DN Debatt-artikel,
            forskarna vid SNS, skriver: Flyktingmottagandet och introduktionsprogrammens
            utformning gör att flyktingar under sin första tid i landet hamnar
            i ett socialbidragssammanhang.
          </note>
          <note>
            Jag tror att vi alltför mycket ser flyktingarna som ett problem
            som vi ska ta hand om och inte som människor som är aktiva och
            företagsamma. De har tagit sig ända hit till det kalla landet
            långt upp i Norden. Vi borde se människorna som den resurs de
            är, men också självklart hjälpa dem som behöver extra hjälp.
          </note>
          <note>
            Alltför ofta lägger vi ett socialt perspektiv på invandrarna
            i stället för att se dem som en resurs för samhällsbyggandet.
          </note>
          <note>
            En person som kommer till Sverige måste in i ett arbete eller
            få en praktikplats omedelbart och parallellt med det lära sig
            det svenska språket. SNS-
          </note>
          <note>
            forskarna som skriver på DN Debatt i dag pekar på vikten av ett
            utformat lärlingssystem. Jag tror de har helt rätt. Jag kommer
            just från arbetsmarknadsutskottets sammanträde, där majoriteten
            med Mona
          </note>
          <note>
            Sahlins parti i spetsen just avstyrkt yrkanden om att införa
            lärlingssystem i Sverige.
          </note>
          <note>
            Det fjärde misslyckandet är våra så kallade miljonprogramområden.
            Det är intressant att notera att av alla regeringens storstadssatsningsområden
            - det handlar om 24 bostadsområden - är alla utom två miljonprogramsområden.
            Finns det något samband?
          </note>
          <note>
            Planering och byggnad av dessa områden ledde ofta till anonyma
            storskaliga områden utan arbetsplatser. Jag tror att man måste
            göra någonting radikalt åt dessa områden för att integrationspolitiken
            ska fungera. De måste förnyas, kompletteras och delvis byggas
            om för att bli attraktiva för alla kategorier av människor. En
            blandad bebyggelse av hyreslägenheter, bostadsrätter och småhus
            i samma område måste kompletteras med olika slag av verksamheter
            som småföretag, kommunala kontor, förvaltningar och andra arbetsplatser.
          </note>
          <note>
            Det är intressant att föra debatten i Stockholm som illustrerar
            detta. En grupp människor i Östberga, ett av miljonprogramområdena
            i Stockholm som är en del av storstadssatsningen, vill köpa loss
            sina lägenheter och bilda bostadsrättsföreningar. Men de får avslag
            på detta på grund av de stopplagar som regeringen har stiftat.
            Dessa gör att de får nej på sina ansökningar trots att de har
            giltiga köpstämmor och fått tillstånd av de kommunala bostadsbolagen.
          </note>
          <note>
            Det är också intressant att det pågår många storstadssatsningsprojekt
            i dessa områden. Man får där jobba med demokratifrågor, men det
            blir ett slags torrsim. När man själv praktiskt vill jobba med
            frågorna, bilda en förening tillsammans och sköta om sitt boende
            blir det nej från regeringens sida. På dessa punkter är Mona Sahlin
            och hennes parti ansvariga för utvecklingen.
          </note>
          <note type="speaker">
            Anf. 5 KALLE LARSSON (v):
          </note>
          <note>
            Herr talman! Vem är det egentligen som ska integreras med vem?
            Talarna, med statsrådet Mona
          </note>
          <note>
            Sahlin som ett välkommet undantag, har över huvud taget inte
            reflekterat över frågan. Om Bo Lundgren,
          </note>
          <note>
            Lars Leijonborg och Stefan Attefall inbillar sig att de flesta
            av oss, alldeles oavsett bakgrund, har en brinnande lust att integreras
            med just den svenskhet som de står för tar de alldeles fel.
          </note>
          <note>
            Jag har tidigare noterat att Moderaterna anser att man bör ta
            till sig svenska värderingar för att få bli medborgare i Sverige.
            Om det är de värderingar som
          </note>
          <note>
            Bo Lundgren har presenterat i dag är det nog en och annan av
            oss i kammaren som funderar på om Moderaterna anser att vi är
            värdiga ett svenskt medborgarskap.
          </note>
          <note>
            Herr talman! Folkpartiet har begärt den här debatten - inte,
            som man själv påstår, för att man vill diskutera viktiga integrationsfrågor
            utan för att man vill tvätta sina händer rena efter en smutsig
            valrörelse. Men så lätt ska ni inte få det. Vårt minne är inte
            fullt så kort. Vi vet vilka det var som bjöd in rasismen till
            middagsbordet. Vi vet vilka som började tala om att ställa olika
            krav på olika människor grundat på etniskt ursprung. Vi minns
            mycket väl vilka som företräder import av arbetskraft till låga
            löner, med sämre rättigheter och med omedelbar returrätt om man
            förlorar jobbet.
          </note>
          <note>
            Herr talman! Klyftorna i det svenska samhället växer. En del
            blir allt rikare och än mer maktfullkomliga, medan andra hålls
            utanför och maktlösa. Nu är det dags att maktens privilegier bryts
            och att samhället i grunden förändras. Vänsterpartiets mål är
            ett samhälle där varje man och kvinna kan försörja sig själv genom
            sitt arbete, påverka sin livssituation, hysa en berättigad tilltro
            till samhället och dess institutioner och känna hopp inför framtiden.
          </note>
          <note>
            Herr talman! Det har talats mycket, under valrörelsen och därefter,
            om att våga ställa krav. Jag håller med om att det är viktigt.
            Det är rentav avgörande -
          </note>
          <note>
            att man inte bara snällt ber om någonting utan att man faktiskt
            kräver sin rätt. Det är verkligen dags att ställa krav. Vi vill
            att alla människor, även invandrade kvinnor och män, ska kunna
            ställa krav på rimliga löner och goda arbetsvillkor på arbetsplatsen.
            Vi vill därför stärka, inte avveckla, arbetsrätten. Vi vill att
            invandrare och infödda svenskar tillsammans ska kunna ställa krav
            på en social bostadspolitik som bryter segregationen. Vi kräver
            mångfaldsplaner på alla företag, att flerspråkighet görs till
            merit vid anställningar och skärpt lagstiftning mot etnisk diskriminering.
          </note>
          <note>
            Det finns nämligen inte, herr talman, någon särskild genuppsättning
            som gör människor med utländsk bakgrund särskilt lämpade att baka
            pizzor. Jag tror inte heller att man kan hitta någon kulturell
            förklaring till att människor som inte är födda i Sverige tycker
            att det roligare att köra taxi än vi andra. I stället handlar
            det om en arbetsmarknad som är genomsyrad av etnisk diskriminering.
          </note>
          <note>
            Herr talman! Låt mig fortsätta med en redogörelse för vad vi
            menar behöver förbättras. Här kan jag notera att det verkar finnas
            förutsättningar för samarbete med såväl Socialdemokraterna som
            - förhoppningsvis, i ett kommande inlägg - Miljöpartiet.
          </note>
          <note>
            Vi menar att utgångspunkten måste vara att integrationen börjar
            dag 1, den dag en asylsökande sätter sin fot i Sverige. I dag
            finns det ingen eller väldigt bristande samordning mellan den
            svenska en asylsökande får lära sig under väntetiden och sfiundervisningen.
            Samma kursplan borde förstås gälla.
          </note>
          <note>
            I dag har bara 30 % av de asylsökande haft någon form av praktikplats,
            och ännu färre har getts möjlighet att arbeta. Mycket få aktiva
            insatser görs från
          </note>
          <note>
            Migrationsverkets sida för att underlätta för praktik och tillfälligt
            arbete. Det saknas i stort sett helt studieoch yrkesvägledning
            och validering av betyg och yrkeskunskaper. Vi anser att tydliga
            mål måste sättas för hur stor andel av de asylsökande som bör
            återfinnas i praktik eller tillfälligt arbete.
          </note>
          <note>
            Ambitionsnivån för Migrationsverkets organiserade verksamhet
            behöver också klargöras. Detta måste skrivas in i regleringsbrevet
            så att det integrationspolitiska målet med organiserad verksamhet
            preciseras. Sådana skrivningar fanns till och med
          </note>
          <note>
            1997 men har därefter tagits bort. Det verkar numera snarare
            handla om att förbereda sig för återvändande än om att få en god
            introduktion till det svenska samhället.
          </note>
          <note>
            Herr talman! Den feministiska kampen har gett oss en del viktiga
            erfarenheter. Det räcker inte att bara förbättra för dem som har
            sämre möjligheter;
          </note>
          <note>
            maktens privilegier måste också utmanas. När den genomsnittliga
            inkomsten i Limhamn är dubbelt så hög som i Rosengård betyder
            det att det inte räcker att bara sätta fler i arbete. När det
            är tre gånger så vanligt att man blir sjuk i Rinkeby som på Östermalm
            och när det är nästan 20 gånger så många socialbidragstagare i
            Bergsjön som i Askim är det inte tillräckligt att bara hoppas
            i allmänhet på marknadens osynliga hand. Det krävs organiserad
            politisk handling för en grundläggande samhällsförändring.
          </note>
          <note>
            Ett område där det är dags för handling är rätten till bostad.
            Det byggs på tok för få hyreslägenheter i landets villaförorter,
            och de som över huvud taget byggs har på tok för höga hyror. Den
            som inte har råd att stå i de få riktiga bostadsköer som finns
            har ingen chans att få en bostad över huvud taget, vilket särskilt
            drabbar just människor med utländsk bakgrund.
          </note>
          <note>
            Detta ger sammantaget i dag en situation med cementerat segregerat
            boende där vissa stadsdelar förblir getton för den rika vita överklassen.
            Vänsterpartiet kräver därför att kommunala och avgiftsfria bostadsförmedlingar
            blir obligatoriska i landets kommuner och att man i planeringen
            av byggandet medvetet bryter segregationen. Fler hyreslägenheter
            i innerstäderna och de väletablerade villaförorterna ger möjlighet
            också för andra än de allra rikaste att bo där.
          </note>
          <note>
            Herr talman! Göteborg är fullt. Malmö är fullt.
          </note>
          <note>
            Det är budskapet från ledande socialdemokrater de senaste veckorna.
            Man vill avskaffa möjligheten för asylsökande att under väntetiden
            bo där de vill i eget boende. Låt mig för Vänsterpartiets räkning
            säga att väntetiderna är för långa och måste kortas med mer pengar
            till handläggningen och, inte minst, en rättssäker asylprocess.
            Men det innebär inte att asylsökandes rätt att bosätta sig där
            de vill under väntetiden kan inskränkas.
          </note>
          <note>
            Ytterst handlar det faktiskt om en människosyn:
          </note>
          <note>
            att inte skilja på folk och folk. Vad säger egentligen ledande
            socialdemokrater när studenter söker till universitet och högskolor
            på samma orter. Det är fullt? Skulle inte tro det. Vad säger socialdemokrater
            när etablissemangets egna företrädare vill flytta från en stad
            till en annan? Det är fullt? Knappast. Snarare säger man: Välkommen
            hit! Här kan du få en etagelägenhet i innerstaden.
          </note>
          <note>
            Hyckleri och dubbelmoral - javisst. Men det är faktiskt allvarligare
            än så. Det rör sig om rå och öppen etnisk diskriminering. Må det
            aldrig bli verklig politik i det här landet!
          </note>
          <note type="speaker">
            Anf. 6 MAUD OLOFSSON (c):
          </note>
          <note>
            Herr talman! I årets valrörelse var jag på valmöte i
          </note>
          <note>
            Umeå, där jag träffade en kille som sade: Hur är det egentligen
            med integrationen här? Alla invandrarföreningar vi har här i Umeå
            har massor av aktiviteter ihop där vi umgås, samtalar och har
            trevligt. De enda vi inte har lyckats integrera dit är svenskarna.
            Alla vi andra med olika nationaliteter och olika bakgrund har
            lyckats integreras och samlas, men vi får aldrig dit svenskarna.
          </note>
          <note>
            Det här är ett viktigt problem. Om vi ska kunna klara ett mångkulturellt
            samhälle måste vi inse att vi alla ingår i detta mångkulturella
            samhälle.
          </note>
          <note>
            För mig var regeringsförklaringen ett positivt besked. Äntligen
            skulle regeringen ta hand om och göra någonting åt integrationsfrågan.
            Den skulle bli en av de två huvudfrågorna under den kommande mandatperioden.
            Men sanningen är att detta är tomma ord.
          </note>
          <note>
            Mona Sahlin säger i dag att det inte är något misslyckande. Men
            vad är det då vi ser? Är det inte ett misslyckande att inte ha
            uppnått målet om att alla ska ha rätt till arbete? Är inte det
            ett misslyckande?
          </note>
          <note>
            Det pratas, och det ska integreras vertikalt och horisontellt.
            Hade orden räckt till för att integrera hade vi nått väldigt långt
            i dag. Kalle Larsson har precis stått i talarstolen och talat
            om hur eländigt det är i dagens Sverige. Samme Kalle Larssons
            vänsterparti stöder ju den här politiken, som är så passiv och
            som inte ger invandrarna en chans att bli en del av det svenska
            samhället.
          </note>
          <note>
            Egentligen tycker inte jag att man ska göra den här frågan mer
            komplicerad än den är. Vi vet att integration i första hand handlar
            om jobb, jobb och jobb
          </note>
          <note>
            - jobb från första dagen, jobb under kommunplaceringen och jobb
            också sedan man fått permanent uppehållstillstånd. Ingen invandrare
            som kommer hit vill bli ett offer. Man vill vara med. Man vill
            bygga
          </note>
          <note>
            Sverige. Man vill försörja sig själv och sin familj.
          </note>
          <note>
            Man vill bli en del av det svenska samhället. Men vi gör alla
            till offer.
          </note>
          <note>
            Om vi hade insikten att just jobben är en nyckel till delaktighet
            skulle vi också få en bättre integration i det svenska samhället.
          </note>
          <note>
            Det talas väldigt mycket vackert om introduktionstiden i Sverige.
            Man ska lära sig svenska, man ska få kunskaper om det svenska
            samhället, man ska få utbildning och komplettering av utbildning
            så att man ska vara rustad. Vi ser resultatet. Det är oändliga
            svenskkurser, oändliga introduktionskurser, men alla de utvärderingar
            som gjorts visar ju att vi har misslyckats. Det här är regeringens
            ansvar.
          </note>
          <note>
            Sedan tycker jag också att diskussionen om språket har tagit
            en underlig vändning. Hela frågan om språkprov bygger på föreställningen
            att språket är nyckeln till samhället. Men så är det inte. Det
            är tvärtom så att det är samhället som är nyckeln till språket.
            Det är så det är.
          </note>
          <note>
            Tänk er själva! Om klassrummet vore det bästa när det gäller
            att lära sig språket och lära känna kulturerna kan man fråga sig:
            Varför skickar vi alla våra ungar till Frankrike, Tyskland och
            USA om det är klassrummet som är det bästa stället att lära sig
            språk och kulturer?
          </note>
          <note>
            Nej, tågordningen borde vara: Gärna ett språk, men först ett
            hederligt arbete. Då kommer man i kontakt med arbetskamrater och
            det samhälle som man ska bo och leva i framöver. Och man känner
            också att man gör nytta.
          </note>
          <note>
            Det handlar också om att snabbt kunna få kontakt med arbetsmarknaden.
            För Centerpartiets del tycker vi att det är viktigt att man i
            varje kommun inrättar så kallade jobbpooler där den offentliga,
            privata och ideella sektorn kan hjälpas åt redan när människor
            kommer hit som flyktingar. Det finns massor med uppgifter som
            vi behöver utföra i Sverige i dag och som många skulle vara glada
            över att få hjälpa till med.
          </note>
          <note>
            Det här är en möjlighet, men det måste också vara ett krav. Vi
            erbjuder möjligheten till jobb, men vi förväntar oss också att
            människor ska ta den möjligheten, oavsett om de råkar vara födda
            i något annat land eller i Sverige. Samma krav ska gälla.
          </note>
          <note>
            Herr talman! När nio av tio som är födda i Sverige och har högskoleutbildning
            också har ett kvalificerat jobb är motsvarande siffra fyra av
            tio för dem som är födda i utlandet. För dem som är födda i Afrika
            är det bara tre av tio.
          </note>
          <note>
            I dag är det ungefär 30 000 människor som bor i
          </note>
          <note>
            Sverige som jobbar i yrken där deras utbildning inte kommer till
            sin rätt. Ofta har de kunskaper i yrken som vi har brist på i
            Sverige i dag. Det är fullständigt ologiskt. Frågan är inte om
            vi har råd att ge de här människorna en möjlighet att jobba, frågan
            är om vi har råd att låta bli.
          </note>
          <note>
            Man kan kräva mycket ansvar från näringslivet och från fackföreningarna.
            Det finns också många företag som ställer upp på ett positivt
            sätt. Men vi måste också ta upp den offentliga sektorns ansvar
            och diskriminering. Vi vet att den offentliga sektorn är oerhört
            dålig. Vi vet att den statliga sektorn, där
          </note>
          <note>
            Mona Sahlin själv är ansvarig, är oerhört dålig. Vad gör regeringen
            åt detta? Jag skulle vilja ha ett svar på det. Vad vidtar ni för
            särskilda åtgärder för att just staten ska kunna ta det ansvar
            som man faktiskt är skyldig att ta?
          </note>
          <note>
            Jag tycker också att det är viktigt att vi klarar av att se vilka
            utbildningar de människor som kommer till Sverige har. Vi måste,
            som många har varit inne på, kunna validera de utbildningarna
            och komplettera med de kunskaper som behövs. Det är inte rimligt
            att sjuksköterskor från många andra länder inte kan få jobb i
            Sverige när det råder brist på sjuksköterskor i den svenska sjukvården.
          </note>
          <note>
            Det finns massor av byråkratiskt krångel. Och på det här området
            har regeringen varit oerhört passiv under alla dessa år.
          </note>
          <note>
            Jag skulle också vilja kommentera debatten som förs om boende
            för asylsökande. Jag tycker att det är viktigt att den debatten
            hyfsas och att vi inte börjar kasta anklagelser runtomkring oss.
            Jag kan känna stor medkänsla, precis som Lars Leijonborg är inne
            på, med de kommuner som inte klarar av trycket från alla asylsökande.
            Jag tycker att det är alldeles självklart att alla kommuner ska
            dela på detta ansvar.
          </note>
          <note>
            Nu är inte lösningen att införa kommunarrest för alla dem som
            har fått uppehållstillstånd. För dem ska gälla samma regler som
            för alla andra. Men många av dem som söker asyl kommer inte att
            få det. De kommer att tvingas att återvända till sina hemländer.
            Men under tiden i Sverige ska man ha drägliga förhållanden, och
            våra kommuner ska också ha möjlighet att åstadkomma vettiga villkor.
            Därför måste vi våga överväga möjligheten att kräva att asylsökande
            bor på placeringsorten under asylprocessen. Det vinner kommunerna
            på, och det vinner hela samhället på.
          </note>
          <note>
            En framgångsrik integrationspolitik är en av de stora utmaningar
            vi står inför. Jag skulle till sist vilja fråga statsrådet Mona
            Sahlin: Var är de konkreta målen? När tänker ni utvärdera dem?
            Det räcker inte att säga att alla ska ha samma rätt till arbete.
            Sätt upp de konkreta målen, utvärdera dem och kom tillbaka till
            riksdagen och meddela när ni har uppnått resultatet!
          </note>
          <note type="speaker">
            Anf. 7 YVONNE RUWAIDA (mp):
          </note>
          <note>
            Herr talman och alla som lyssnar! Jag har här i kammaren följt
            den debatt som handlar om integration i åtta år. Det är ganska
            lätt att vara missmodig när man hör diskussionen i dag.
          </note>
          <note>
            Det som är positivt är att det i dag finns fler partier - inte
            alla - som mer tydligt talar om diskriminering som ett problem
            och att man måste ta krafttag mot diskriminering. Diskriminering
            som en problembild har blivit mer tydlig, bland annat hos Socialdemokraterna,
            och det är positivt. Men jag tror inte att det är tillräckligt.
          </note>
          <note>
            Den verklighet som många invandrare upplever i dag är skrämmande.
            Om du är arab med mustasch, man i medelåldern, och sätter dig
            på en buss kan du märka att ingen sätter sig bredvid dig. Du känner
            att du är utanför, att du inte når att tala med svenskar.
          </note>
          <note>
            Detta känns. Vilken förnedring det är och vilken maktlöshet man
            känner. Då väljer man hellre att sitta i Rinkeby på kaféet och
            prata med dem som vill prata med en, med dem som sätter sig bredvid
            en. Eller när man har sökt 200 jobb och inte ens fått komma på
            en enda anställningsintervju! Vilken otrolig frustration man känner
            när man sitter på en flyktingförläggning, och det är tredje året
            men man har fortfarande inte fått något besked om man får stanna
            i Sverige eller inte. Vilken psykisk påfrestning det är. Den omöjliggör
            en koncentration på nuet och på situationen i det land man bor
            i nu.
          </note>
          <note>
            Det finns så mycket. Vi pratar väldigt ofta om unga invandrartjejer,
            och det är bra, även om inte tillräckligt mycket har gjorts, men
            hur mycket pratar vi om unga invandrarkillar och deras situation?
          </note>
          <note>
            Jag känner att det finns väldigt mycket välvilja och att de flesta
            här i kammaren i grunden står upp för människors lika värde. Det
            är jag helt övertygad om. Men jag tror inte att man förstår vidden
            av problemen, och jag tror inte att man politiskt har valt att
            prioritera de här frågorna tillräckligt högt. Vi måste ta stora
            krafttag. Och en av de viktigaste sakerna är att motverka diskrimineringen.
          </note>
          <note>
            Vi har kommit överens med Socialdemokraterna och Vänsterpartiet
            om att man ska införa lokala diskrimineringsbyråer i hela landet.
            Jag hoppas,
          </note>
          <note>
            Mona och Kalle, att vi väldigt snart kan genomföra att det finns
            en diskrimineringsbyrå i varenda kommun i Sverige. Är du diskriminerad
            ska du ha någonstans att vända dig, någon som tar upp ditt fall,
            går upp till polisstationen eller går upp till bostadsbolaget
            som diskriminerar dig och kan lösa konflikter på plats.
          </note>
          <note>
            Att införa diskrimineringsklausul vid offentlig upphandling är
            vi också överens om. Det hoppas jag också att vi kan genomföra
            väldigt snabbt och att det blir en bra klausul, en effektiv klausul
            som gör att företag som diskriminerar blir av med de affärer som
            de har med till exempel landsting och kommun.
          </note>
          <note>
            Pengar är makt.
          </note>
          <note>
            Det finns mycket mer som man måste göra. Vi vill införa mångfaldsplaner
            på varenda arbetsplats med mer än tio anställda. Det här måste
            vi göra i kommuner och landsting, inom statliga bolag, men också
            i det privata näringslivet.
          </note>
          <note>
            Det finns en myt om att den offentliga sektorn är så mycket sämre
            än det privata näringslivet. Det stämmer inte. Näringslivet har
            olika delar, en segregerad arbetsmarknad inom privata näringslivet
            där det bara är invandrare som jobbar och en annan del där det
            är mer blandat. Sedan finns det företag - Ericsson är ett sådant
            exempel - som har gått före med goda exempel och faktiskt har
            haft en aktiv rekryteringspolicy och som aktivt har försökt att
            motarbeta diskriminering. Men Ericsson är ett undantag. Det är
            inte många företag som gör så, men de som gör det förtjänar att
            belönas.
          </note>
          <note>
            Och sedan: Varför har inte vi i Sverige en minister med utomeuropeisk
            bakgrund? Jag tycker att det borde vara en självklarhet. Varför
            har inget parti, utom faktiskt Miljöpartiet, en ekonomisk talesman
            med utomeuropeisk bakgrund? Ändå är Miljöpartiet det minsta partiet
            av alla partier, och det är det första partiet som har en person
            med utomeuropeisk bakgrund som ekonomisk talesman. Fundera över
            det, fundera över vilka mekanismer som ligger bakom!
          </note>
          <note>
            Jag tror inte att Göran Persson vill diskriminera.
          </note>
          <note>
            Jag tror att det finns mekanismer i samhället som påverkar de
            flesta. Vad är det som gör att inte Göran
          </note>
          <note>
            Persson, som tillhör det största partiet i Sverige med flest
            medlemmar av alla partier, inte kan hitta en enda person med utomeuropeisk
            bakgrund att tillsätta på en ministerpost? Det finns mekanismer
            i vårt samhälle, och vi måste vara mer självgranskande.
          </note>
          <note>
            Sedan kanske det låter lite oförskämt, men jag vet att Mona Sahlin
            som minister har haft en väldigt hög ambition. Men jag vet också
            att Mona Sahlin inte alltid har fått gehör från sina kolleger
            för att driva så mycket som hon har velat, att frågan inte politiskt
            och ekonomiskt har prioriterats så mycket som Mona
          </note>
          <note>
            Sahlin som minister har velat göra. Så är det faktiskt.
          </note>
          <note>
            Det är därför väldigt bra att det i den här debatten deltar ett
            par partiledare.
          </note>
          <note>
            Forskningen vill jag också ta upp, för forskningen är eftersatt
            på det här området. Det har även Andreas
          </note>
          <note>
            Carlgren nämnt i sin DN-debatt-artikel häromveckan.
          </note>
          <note>
            Vi måste satsa mer pengar på forskning på det här området. De
            borgerliga partierna är inte särskilt överens om vad de tycker
            i den här frågan. Det tycker jag är väldigt olyckligt.
          </note>
          <note>
            När det gäller språktester vill jag bara säga att det är så otroligt
            orättvist. Det slår hårt mot dem som har låg eller kort utbildning
            och mot dem som har modersmål som ligger långt ifrån det svenska
            modersmålet, och det är ett väldigt orättvist urvalsinstrument.
          </note>
          <note>
            Att prata integration utan att prata om kriget mot terrorism
            blir fel, för kriget mot terrorism som pågår och som har pågått
            sedan 11 september påverkar vår syn i Sverige på den människor.
            Det skapar mer diskriminering. Det skapar mer islamofobi, mer
            utanförskap och diskriminering av alla invandrare, speciellt de
            som ser lite annorlunda ut och som heter Ahmed eller Joe Frans
            till och med eller som har en annan hudfärg.
          </note>
          <note>
            Vad behövs för att kunna föra ett krig? Det behövs fiendebilder.
            Och just nu i dag skapas det en fiendebild av vissa människor
            i vår värld, speciellt muslimer, för utan den fiendebilden kan
            man inte föra ett krig. Den här fiendebilden gör att vi kan acceptera
            att 3 000 människor utan rättssäkerhet frihetsberövas över världen,
            att vi accepterar att det tas en miljon kronor från svenska medborgare
            som de har skickat till sina somaliska släktingar och att man
            inte gör särskilt mycket åt det, eller att iranier eller eritreaner
            inte får fortsätta som städare på Arlanda efter den
          </note>
          <note>
            11 september. Det är för att vi har en fiendebild som skapats
            i Sverige och i USA som påverkar oss alla.
          </note>
          <note type="speaker">
            Anf. 8 Statsrådet MONA SAHLIN (s):
          </note>
          <note>
            Herr talman! Först vill jag säga att mycket av det som har kommit
            fram, både i den här debatten och många gånger tidigare och jag
            hoppas många gånger i fortsättningen också, bottnar i vad jag
            upplever som en mycket ärligt menad upprördhet från de flesta
            här i kammaren över de orättvisor som man ser och över den diskriminering
            som många upplever. Det finns en väldig beslutsamhet hos många
            och som har vuxit.
          </note>
          <note>
            Det uppskattar jag, och jag tror också att den är ärlig både
            från min och från allas sida här i debatten här i dag.
          </note>
          <note>
            Det är en beslutsamhet om att segregationen måste bort och också
            en förtvivlan över att så många gånger förr - och jag delar gärna
            den kritiken - har debatten om integration utgått från ett ta-hand-omperspektiv
            eller, som en del har nämnt här, ett tyckasynd-om-perspektiv.
            Man har klumpat ihop insatser i stället för att se varje individ
            som kommer, vars och ens bakgrund och förutsättningar. Det är
            oerhört viktigt att vi har kommit så långt att också dessa förändringar
            nu tränger sig in både tack vare, påstår jag, regeringens arbete,
            riksdagens arbete och det som sker på många håll i landet.
          </note>
          <note>
            Jag vill också betona att det är en väldigt stor skillnad på
            hur debatten och förutsättningarna var för några år sedan och
            de vi har i dag. Det var inte så många som kommenterade det så
            jag vill upprepa det.
          </note>
          <note>
            Det är en oerhörd skillnad mellan att arbeta med integrationsfrågorna
            i massarbetslöshetens spår och i arbetskraftsbristens början.
            Det är en oerhörd skillnad på hur arbetsmarknadspolitiken riktas
            in om vi talar om en situation där arbetslösheten i Sverige var
            i stigande och låg på 10-12 % och nu när den fortfarande är fallande.
            Alltfler inser den brist på arbetskraft som syns i dag men som
            framför allt kommer att synas om bara några år.
          </note>
          <note>
            Och visst är det så att det krävs samling, Bo
          </note>
          <note>
            Lundgren, i hela nationen, som du uttryckte det, för integrationspolitiken
            handlar ju inte bara om politikernas ansvar, även om det förstås
            är störst och tungt.
          </note>
          <note>
            Det handlar också om oss som medborgare, om oss som grannar,
            om oss som arbetsgivare, om oss som aktiva i folkrörelser, om
            idrottens möjlighet att medverka till integration. Det är oerhört
            många delar, så självfallet måste vi redan i dag i stor utsträckning
            och ännu mer samlat se detta som en nationell uppgift.
          </note>
          <note>
            Däremot tror jag att det är fel att, som Moderaterna föreslår
            i dag i en rapport som man kallar Avskaffa integrationspolitiken,
            i stället tala om ett nationellt råd. Det är vardagsarbete, strategiska
            överväganden och förändringar i grunden i alla delar av politikens
            områden som krävs. Jag tror inte att det hjälps av att man avskaffar
            det man kallar integrationspolitiken.
          </note>
          <note>
            Jag fortsätter också att anse att det är stor skillnad på att
            säga att vi måste göra mer för att nå målen, att vi måste fortsätta
            att förändra stora delar av innehållet i integrationspolitiken
            beroende bland annat på att förutsättningarna på arbetsmarknaden
            spelar en väldig roll, om vi jobbar i ett eko av en massarbetslöshet
            eller om vi jobbar i en påbörjande brist på arbetskraft.
          </note>
          <note>
            Jag vet inte om någon blir lyckligare om jag säger att jag inte
            tycker att jag har lyckats. Men det jag störs av är när man dömer
            ut allt och säger att den är misslyckad. Vi måste våga se med
            båda ögonen, se det som faktiskt har lyckats för att förstärka
            det och se de insatser som helt har gått åt skogen och förändra
            dem. Jag tänker i alla fall fortsätta att försöka ha båda ögonen
            med i politiken.
          </note>
          <note>
            Vi har förändrat i grunden mycket av det som syns på arbetsmarknaden,
            också nu det senaste halvåret, Lars Leijonborg. Det är inte någon
            gammal siffra från någon gammal valrapport, som du påstod, utan
            det är de allra senaste siffrorna från AKU. De visar att arbetslösheten
            fortsätter att falla för utomeuropeiska medborgare. Fortfarande
            är den för hög, fortfarande måste sysselsättningsgraden öka mer.
          </note>
          <note>
            Men vi kommer ingen vart i debatten om vi inte åtminstone kan
            se och erkänna att vi har haft ett trendbrott som inte bara, påstår
            jag, beror på konjunkturen utan också på det idoga arbete och
            förändringsarbete som har skett bland myndigheter, riksdag och
            regering och framför allt ute i våra kommuner. Där har man arbetat
            med en helt annan arbetsinriktad introduktion de senaste åren,
            och det ger också resultat.
          </note>
          <note>
            Mycket av det som krävs här i debatten i dag vill jag också säga
            sker nu: Förändrad introduktion, praktikplatser från första dagen,
            validering av yrkeserfarenhet och utbildning, individualisering
            både i synen på flyktingarna som kommer och också till exempel
            på svenska för invandrare. Det är bra att det finns en sådan,
            som jag ändå tolkar det, samsyn om vilka grundläggande värderingar
            som måste gälla. Men om man inte inser att vi måste rikta in ännu
            mer sökljus på diskrimineringen kommer vi aldrig att kunna stå
            här och säga att vi har lyckats med integrationen.
          </note>
          <note>
            Bo Lundgren nämnde inte ordet diskriminering en enda gång. Det
            är inte bara fråga om att använda ord.
          </note>
          <note>
            Eftersom jag är "pratminister" vet jag det. Det räcker inte med
            att prata. Man måste förstå strukturen bakom diskrimineringen,
            menar jag, för att kunna förändra det vi diskuterar i dag. Detta
            med skatter och checkar är dålig politik på alla områden - alltså
            detta att ständigt kräva sänkta skatter, får jag väl betona.
          </note>
          <note>
            Det vore en katastrof också om det vore det synsättet som skulle
            vara grunden för en annan integrationspolitik.
          </note>
          <note>
            Insikten om de olika strukturella hindren är viktig, och också
            att tolka det som sker på olika sätt. Många har till exempel nämnt
            här att andra generationens invandrare har det svårt i skolan.
            Det har kommit sådana rapporter. Men dessa rapporter säger också
            en annan sak: Bäst går det för flickor. Infödda svenska flickor
            har de bästa betygen. Därefter går det bäst för flickor med utländsk
            bakgrund. Först därefter kommer infödda svenska pojkar.
          </note>
          <note>
            Man måste också se att det ligger en fara i att bara upprepa
            att det hela tiden handlar om att den som har utländsk bakgrund
            alltid har de sämsta förutsättningarna. Flickor med utländsk bakgrund
            har visat att de är bra mycket bättre i skolan än pojkar som är
            födda och uppväxta i Sverige. Vad säger det oss? Vi måste kvalificera
            debatten för att förstå det här med strukturell diskriminering
            och utanförskap och var generella insatser har störst framgång.
          </note>
          <note>
            Regeringen arbetar konkret med diskrimineringslagarna, att förändra
            arbetsmarknadspolitiken och utbildningspolitiken och att förändra
            introduktionen och mottagandet av flyktingar i precis den riktning
            som många här efterfrågar. Det är rimligt, vill jag säga, det
            som Maud Olofsson efterfrågar, att också se mer konkreta mål och
            konkret visa var utvärderingarna leder oss. Vad fungerar, vad
            fungerar inte? Till stor del görs detta redan på Integrationsverket,
            men jag är beredd att återkomma till den diskussionen, för jag
            tycker att den är rimlig.
          </note>
          <note>
            Allra sist, Lars Leijonborg: Stå inte här och säg att
          </note>
          <note>
            Malmö och Göteborg skulle säga att staden är full!
          </note>
          <note>
            Man måste väl ta den debatten på lite större allvar.
          </note>
          <note>
            Det är en diskussion om hela landets ansvar, om svårigheterna
            som uppstår om man inte kan planera skolan för ungarna på bästa
            sätt, om att inte kunna klara introduktionen på bästa sätt, om
            att några områden får leva med trångboddhet och segregation medan
            andra kommuner helt säger nej. Det är en rimlig debatt. Det handlar
            om att inte hindra rörligheten, för den är i grunden bra för integrationen,
            utan om att öka det gemensamma ansvaret.
          </note>
          <note type="speaker">
            Anf. 9 BO LUNDGREN (m):
          </note>
          <note>
            Herr talman! Låt mig först säga att jag tycker att det är bra
            att Folkpartiet numera stöder det moderata kravet på kunskaper
            i svenska för medborgarskap. Så sent som i juni i år var vi ju
            alldeles ensamma här i riksdagen om att ställa det kravet.
          </note>
          <note>
            Däremot förvånar det mig lite grann att Lars Leijonborg väljer
            att lyfta fram detta som det kanske centrala i diskussionen med
            Mona Sahlin. Visst är det naturligt med kunskaper i svenska för
            medborgarskap efter fem år i Sverige. Men det väsentliga är ju
            att man, när man kommer till Sverige, snabbt får kunskaper i svenska,
            att man får ett jobb eller en praktikplats direkt och att man
            lär sig språket tidigt. Det är det vi i första hand ska fokusera
            arbetet på.
          </note>
          <note>
            Sedan får jag säga att jag tror inte att Mona Sahlin vill att
            det ska vara som det är. Jag tror inte det. Jag känner Mona Sahlin
            som en i grunden positiv och säkert målinriktad och ambitiös människa.
            Det är inte heller jag som i första hand säger att det finns problem.
            SNS-rådet säger: Flyktingintegrationen är ett veritabelt misslyckande.
            Läget i dag är krisartat. Och låt oss alla börja med att erkänna
            detta.
          </note>
          <note>
            Sedan är då frågan: Vad är det som gör att regeringen inte har
            lyckats, och möjligen inte heller kommer att kunna lyckas? Jo,
            det är mer en fråga om att man binds av värderingar och idéer
            som handlar just om synen på människan och förhållandet mellan
            människa och politik. För det blir ju trots allt mycket politik
            och mycket styrning och regleringar när Mona
          </note>
          <note>
            Sahlin talar.
          </note>
          <note>
            Men det fanns ett litet ljustecken, tycker jag, när
          </note>
          <note>
            Mona Sahlin säger att vi kanske ska gå ifrån ta-handom-perspektivet.
            Kunde vi bli överens om stå-påegna-ben-perspektivet som ett sätt
            att kunna hantera integrationsfrågor, att hantera delaktigheten
            i samhället, vore det ganska bra. Men det som ska backa upp det
            här med att stå på egna ben finns inte. Det är där vi kommer till
            problemet. Vi måste ha en politik som ger oss fler företag, fler
            växande företag, och fler jobb som alla, också de som i dag står
            utanför, kan ta.
          </note>
          <note>
            Vi måste ha en förändring av reglerna som gör att man känner
            att det är stimulerande och lönsamt att ta ett jobb. Det ska löna
            sig att arbeta. Vi ska ha arbete i stället för bidrag. Jag skulle
            vilja fråga Mona Sahlin om hon är beredd att ändra reglerna så
            att man, när man kommer i en sådan här situation, får ersättning
            för att arbeta eller studera, eller en kombination av båda, och
            att det vore en förutsättning för ersättningen, i stället för
            socialbidrag. Det tycker jag i grunden är en central frågeställning
            och något som snabbt kan leda till både språkkunskaper som man
            kan använda sig av och jobb som gör att man står på egna ben.
          </note>
          <note>
            Det handlar om kunskapsklimatet, det handlar om att skolorna
            ska bli bättre och det handlar om en ny skolpolitik. Det är det
            jag menar med att avskaffa integrationspolitiken som ett slags
            sektorspolitik. Vi måste ha en politik som leder till integration
            för att politiken i sig är bra. Sedan finns det ett stort antal
            människor som under de här åren har fastnat djupt.
          </note>
          <note>
            Det är där jag skulle vilja ha den stora satsningen, en satsning
            där vi alla kan vara överens om att gå in och ha en ambitiös målsättning.
            Men det handlar inte bara om mål. Vi ska också involvera, med
            vårt bistånd, människor lokalt och på det centrala planet så att
            man jobbar med dem som i dag har fastnat i utanförskapet med målet
            att de ska ha samma förvärvsfrekvens som dem som i övrigt finns
            på arbetsmarknaden. Detta skulle vara det stora målet.
          </note>
          <note>
            Där skulle jag vilja ha svar från Mona Sahlin. Det gäller till
            exempel detta: Är ni beredda att ändra politiken så att det blir
            en bättre politik för företagande, en politik där jobb lönar sig
            bättre jämfört med att ha bidrag, än i dag? Är ni beredda att
            byta bidragen mot ersättning för arbete eller studier? Och är
            ni beredda att göra den här snabba, stora, gemensamma insatsen
            för att under de fyra fem år som ligger framför oss verkligen
            kunna hindra det som annars är risken:
          </note>
          <note>
            kriminalitet, smygrasism och öppen rasism? Det är det jag inte
            vill ha.
          </note>
          <note>
            Allra sist, Mona Sahlin, vill jag säga att jag tror att detta
            är det bästa sättet att lösa den diskriminering, den mobbning
            av människor, som måste motarbetas var den än förekommer.
          </note>
          <note type="speaker">
            Anf. 10 LARS LEIJONBORG (fp):
          </note>
          <note>
            Herr talman! Kalle Larsson har ju en revolutionär ton när han
            talar. Då tyckte jag att det var ganska rart på något sätt att
            det mest konkreta han landade i var att regleringsbrevet måste
            få en ny formulering. Sedan sade han att Folkpartiet har begärt
            den här debatten för att vi på något sätt skulle vilja förändra
            något av det som sades före valet. Som jag inledde med att säga
            är det ju precis tvärtom. Vi vill ha den här debatten för att
            vi inte tyckte att vi fick den ordentligt före valet. Allt det
            som vi sade före valet har jag upprepat här i dag. Jag tycker
            att alla de invändningar som Kalle Larsson hade här var lika felaktiga
            nu som när Gudrun Schyman anförde dem före valet.
          </note>
          <note>
            För att ta det viktigaste, och det här är i hög grad också en
            replik till Mona Sahlin, så är Kalle Larssons huvudpoäng att Vänsterpartiets
            politik innebär att alla har rätt till välavlönade jobb. Och Yvonne
            Ruwaida sade att det är så mycket välvilja i debatten. Ja, det
            är klart: Det vore naturligtvis strålande om alla kunde få välbetalda
            jobb, om alla kunde få en riksdagsmannalön eller något sådant.
            Men det är ju så att man ständigt dömer ut alla förslag där människor
            i början, under den första tiden på arbetsmarknaden, till exempel
            på en praktikplats kan arbeta mot en lägre ersättning om det verkligen
            leder till att man kommer ur ett bidragsberoende. Om man dömer
            ut allt sådant som att det rör sig om ett B-lag, det är ju då
            man cementerar den här strukturen med ett C-lag. Kalle Larsson
            och Mona Sahlin har stort ansvar för att man genom att avvisa
            den här typen av förslag - till exempelvis det som SNS-forskarna
            framför och det som vi stod för före valet - cementerar utanförskapet
            och segregationen.
          </note>
          <note>
            Självironi är alltid charmerande, men när Mona
          </note>
          <note>
            Sahlin kallar sig pratminister tycker jag ändå att det är något
            tragiskt i det hela - att ha gått från superminister till pratminister.
            Alla vet att det finns ett reellt innehåll i de begreppen. När
            de stora förhoppningar som knöts till Mona Sahlins person och
            de löften som den socialdemokratiska regeringen gav har grusats
            och verkligheten är att mycket lite har hänt är det faktiskt tragiskt.
          </note>
          <note>
            Jag önskar att statsrådet kunde använda sina sista minuter i
            debatten till att kommentera de konkreta förslag som vi har fört
            fram. De ligger ju ganska nära det som SNS-forskarna föreslår
            i sin rapport i dag. De konstaterar att man som flyktinginvandrare
            måste komma in mycket snabbt på arbetsmarknaden. De föreslår ett
            system där man tidigt kombinerar arbete med språkträning. Det
            är precis vad vi också har velat uppnå med vårt förslag. Det vore
            intressant att höra om regeringen har några radikala grepp för
            att detta verkligen ska få ett brett genomslag.
          </note>
          <note>
            Jag var på en skola i Rosengård i förrgår. Där är det 8 % av
            elevernas föräldrar som försörjer sig genom eget arbete. 92 %
            gör det inte. Det är dagens verklighet. Har regeringen någon kommentar
            till den verkligheten?
          </note>
          <note type="speaker">
            Anf. 11 STEFAN ATTEFALL (kd):
          </note>
          <note>
            Herr talman! Det talas mycket om huruvida det finns diskriminering
            i vårt samhälle. Självklart finns det det. Vi ser det i många
            olika sammanhang, inte minst inom arbetslivet.
          </note>
          <note>
            Vi behöver ha starka lagar på det här området. Vi behöver se
            över lagstiftningen och se om den behöver förstärkas. Men vi måste
            också inse att det inte räcker med lagstiftning. Det handlar också
            om - som jag var inne på i mitt anförande - värderingarna och
            attityderna. De problemen kommer vi inte att kunna lösa utan ett
            rejält samtal om vilka värderingar vi ska ha i vårt samhälle,
            och jag tror att en värdekommission kan stimulera en sådan sak.
          </note>
          <note>
            Vi kan titta på det exempel från USA som nämndes. Enligt Migrationsverkets
            rapport från förra året är 13 % av flyktingarna i Sverige självförsörjande
            först efter tre-fyra år. I USA är motsvarande siffra
          </note>
          <note>
            95 % efter bara fyra månader. Självklart finns det stora olikheter
            - reservation för det - men jag tror inte att USA har mindre problem
            med diskriminering än Sverige. Det indikera att det finns systemfel
            i den svenska politiken. Dem borde vi samtala mycket om också
            i dag.
          </note>
          <note>
            Mona Sahlin säger att vi alla är engagerade i de här frågorna.
            Det stämmer. Det är vi från alla partier och alla som deltar i
            den här samhällsdebatten. Mona
          </note>
          <note>
            Sahlin säger att hon vill ha båda ögonen med sig i de här frågorna.
            Det är självklart bra, men ännu viktigare är att ha båda händerna
            med sig, för det måste hända saker och ting.
          </note>
          <note>
            I Mona Sahlins inlägg skiner det igenom att hon är ganska nöjd
            med det batteri av åtgärder som man i dag använder sig av - eller
            kanske brist på åtgärder ibland också. Det är den stora skiljelinjen,
            tror jag. Vi andra frustar lite grann över bristen på nytänkande
            och bristen på handling.
          </note>
          <note>
            Vi har talat om praktik och lärlingssystem som ett sätt att hyvla
            ned trösklarna, för att få människor med invandrarbakgrund in
            på arbetsplatserna, in på arbetsmarknaden. Det är bra inte bara
            för deras möjlighet att få fotfäste på arbetsmarknaden. Det är
            också viktigt för språkträningen och för de sociala kontakterna
            med övriga medborgare som bor i vårt land.
          </note>
          <note>
            Frågan är då: Varför kan inte Mona Sahlin säga att vi borde pröva
            den här typen av metoder? I stället är det som jag berättade.
            I morse satt vi i arbetsmarknadsutskottet här i riksdagen, och
            majoriteten - socialdemokrater, vänsterpartister och miljöpartister
            -
          </note>
          <note>
            avslog motionskrav. Det var konkreta sådana förslag, exempelvis
            från oss kristdemokrater. Detta kommer att klubbas här i kammaren
            om några veckor. Mona
          </note>
          <note>
            Sahlin får gärna delta i den debatten och vara med och diskutera
            de här sakerna då också.
          </note>
          <note>
            Det är rörande att höra den klädsamma ödmjukhet som finns hos
            Mona Sahlin när det gäller misslyckandena och bristen på uppnådda
            resultat på området.
          </note>
          <note>
            Kalle Larsson är inte lika ödmjuk. Men både socialdemokrater
            och vänsterpartister måste ta ansvar för den politik man har fört.
            Socialdemokraterna har haft makten i åtta år och är inne på nionde
            året. Kalle
          </note>
          <note>
            Larssons vänsterparti har deltagit under fyra år och hoppas väl
            få delta i fyra år till med att stödja regeringen. Utvecklingen
            är som den är, och situationen är som den är. Vilket ansvar tar
            ni för att det recept ni har haft inte har fungerat? Det måste
            vi få diskutera här i kammaren. Ni måste sluta vara i opposition
            mot er själva utan ta ansvar för de beslut ni har fattat.
          </note>
          <note>
            Slutligen vill jag återkomma till mitt exempel från
          </note>
          <note>
            Östberga i Stockholm, där stora invandrargrupper vill försöka
            bilda egna bostadsrättsföreningar för att själva praktiskt få
            utöva demokratiskt beslutsfattande om sitt boende. Detta har stoppats
            från socialdemokratisk sida. Jag tycker det är tragiskt att det
            blir stopp när man gör verkliga demokratiprojekt i områdena, medan
            det är acceptabelt att man håller på med torrsim -
          </note>
          <note>
            olika projekt som stimuleras av med Mona Sahlins pengar. Från
            maktens sida blir det stopp för verkliga demokratiprojekt som
            rör det egna boendet. Det är tragiskt.
          </note>
          <note type="speaker">
            Anf. 12 KALLE LARSSON (v):
          </note>
          <note>
            Herr talman! Stefan Attefall och Maud Olofsson anklagar oss för
            att inte ta ansvar. Men vi kommer att vara i ständig opposition
            till det ekonomiska system som uppenbarligen systematiskt diskriminerar
            människor. Det betyder inte att vi inte gör vad vi kan för att
            förbättra hur samhället i dag ser ut.
          </note>
          <note>
            I samarbete med Socialdemokraterna och Miljöpartiet kommer vi
            under de här åren att göra vad vi kan för att få några konkreta
            framsteg. Vi har börjat, och vi kommer att fortsätta. Men vi kommer
            inte att avhålla oss från att säga vad vi tycker. Vi kommer inte
            att sluta med den kritik vi har av hur detta system ser ut bara
            därför att vi också försöker förbättra det.
          </note>
          <note>
            Det är ingen logik som för mig går ihop.
          </note>
          <note>
            I stället - och uppenbarligen missade den liberalt selektiva
            hörseln detta - lägger vi fram konkreta förslag, Lars Leijonborg.
            Vi föreslår:
          </note>
          <note>
            - att integrationen börjar dag 1
          </note>
          <note>
            - att man samordnar undervisningen i svenska under asyltiden
            med svenska för invandrare
          </note>
          <note>
            - att man ser till att fler får arbete och praktik redan under
            asyltiden
          </note>
          <note>
            - att man bryter diskrimineringen på arbetsmarknaden genom obligatoriska
            mångfaldsplaner och genom att man gör flerspråkighet till merit
            vid anställningar.
          </note>
          <note>
            Vi har föreslagit och föreslår igen att det segregerade boendet
            bryts upp genom boendeplaneringsprogram och avgiftsfria kommunala
            bostadsförmedlingar.
          </note>
          <note>
            Lars Leijonborg, detta är ju den politik som ni gång på gång
            har avslagit! Det handlar inte om att vi saknar konkreta förslag.
            Det handlar om att vi har olika konkreta förslag.
          </note>
          <note>
            Låt oss ta upp det som ni tydligast av allt har fört fram som
            lösningen på integrationsfrågorna: språktest som krav för medborgarskap.
            En ledande högerextremist uttryckte det nyligen så här: Folkpartiets
            förslag gynnar oss, såväl kortsiktigt som långsiktigt.
          </note>
          <note>
            Folkpartiet är, skulle jag vilja säga - med detta krav nu understött
            eller föregripet av Bo Lundgren -
          </note>
          <note>
            det parti som har gjort enskilt mest för att introducera rasistiska
            och främlingsfientliga frågor i debatten.
          </note>
          <note>
            Var finns de tiotusentals människor som glider omkring i kravlöshet
            utan att någon gång vilja lära sig svenska? Peka på var de människor
            finns någonstans som inte har någon lust att lära sig svenska!
            Det är ju kärnan i ert förslag.
          </note>
          <note>
            Vi säger att språket är avgörande. Möjligheterna att lära sig
            det svenska språket hänger dels ihop med att man får en vettig
            undervisning i modersmålet, dels med att man har goda förutsättningar
            att få lära sig svenska. Vore det inte mer klädsamt, Lars Leijonborg,
            att faktiskt ta ansvar för den politik som ni själva har drivit
            i Stockholm? Privatiseringen av svenska för invandrare i Stockholms
            kommun under er ledning gav större klasser, lägre löner till lärarna
            och en allmänt sämre undervisning.
          </note>
          <note>
            Lars Leijonborgs förslag i dag för att bryta segregationen är
            att säga: Välkomna till Sverige. Ska ni bo här då måste ni verkligen
            lära er svenska för att bli en del av demokratin. Och vi ska göra
            det riktigt svårt för er att lära er svenska.
          </note>
          <note>
            Med en sådan politik stänger man människor ute.
          </note>
          <note>
            Man bjuder inte in dem. Det är, menar vi, en politik för utanförskap
            och inte alls för innanförskap.
          </note>
          <note>
            Sedan har vi hört det som Bo Lundgren säger förut - arbete i
            stället för bidrag. Men vi vet att det ska förverkligas genom
            löner som understiger det som fastställs genom kollektivavtal.
            Det är ett klassiskt grepp. Vi känner igen det sedan arbetarrörelsens
            begynnelse - att undergräva själva tanken på att alla människor
            ska ha rätt till arbete till rimlig lön. Och vi vet att det skulle
            skapa ett skrämt och hunsat låglöneproletariat. Och det skulle
            vara ett mycket effektivt sätt att cementera segregationen och
            klassklyftorna i det svenska samhället. Vi vet på vilken sida
            du står,
          </note>
          <note>
            Bo Lundgren. Men vi befinner oss på olika sidor i den striden.
            Så kommer det nog att förbli. Däremot hoppas vi att det aldrig
            blir svensk politik att ställa arbetare mot arbetare beroende
            på att de har olika hudfärg.
          </note>
          <note type="speaker">
            Anf. 13 MAUD OLOFSSON (c):
          </note>
          <note>
            Herr talman! Kalle Larsson säger: Vi vet på vilken sida ni står.
          </note>
          <note>
            Sanningen är att vi också vet på vilken sida
          </note>
          <note>
            Vänsterpartiet står. Vi kommer att vara i opposition, säger Kalle
            Larsson. Det kommer ni väl inte alls att vara? Ni kommer att stödja
            den regering som sitter och genomför denna politik. Ni stöder
            den sittande regeringen vid misstroendeförklaring, och ni stöder
            den i budgeten.
          </note>
          <note>
            Min fråga till er i Vänsterpartiet är: Vad är ni hittills mest
            nöjda med i integrationspolitiken? Vad är det som ni har påverkat
            och som har gjort att integrationsfrågorna har lyfts fram på ett
            bättre sätt med er hjälp? Sanningen är ju att misslyckandet är
            lika mycket ert som regeringens.
          </note>
          <note>
            Jag skulle vilja tacka statsrådet för att vi kan få lite tydligare
            mål. Jag hoppas att man återkommer till riksdagen med dessa tydliga
            mål, så att vi får en chans att diskutera dem och faktiskt också
            komma med en ordentlig utvärdering. Då tror jag att vi kan komma
            någon vart i denna debatt.
          </note>
          <note>
            Sedan säger Mona Sahlin att vi ska se det som har misslyckats.
            Jag tycker att det stora misslyckandet faktiskt är synen på individperspektivet,
            det vill säga att alla system är uppbyggda med regler uppifrån
            som ska tryckas ned i systemet. Det kan aldrig anpassas till den
            enskilde individen. Gå in på vilken arbetsförmedling som helst
            och tala med dem som handlägger ärendena där. Då ser man att just
            detta att man inte får ha det lokala beslutsfattandet gör det
            nästan omöjligt att också anpassa åtgärder för enskilda individer.
          </note>
          <note>
            Det finns några kommuner, bland annat Laholm, som har jobbat
            förtjänstfullt med att försöka samordna systemen. Men de statliga
            myndigheterna säger samfällt att det är så svårt att göra det
            med det regelverk som vi redan har. Det är där som jag tror att
            regeringen har det största bekymret.
          </note>
          <note>
            Är statsrådet beredd att ge lokalt beslutsansvar till de lokala
            arbetsförmedlingarna?
          </note>
          <note>
            Den andra frågan handlar om diskriminering.
          </note>
          <note>
            Mona Sahlin anklagar Moderaterna för att inte tala om diskriminering.
            Nej, men Mona Sahlin tar inte upp den egna diskrimineringen heller,
            den diskriminering som pågår i den statliga sektorn. Vad gör ni
            åt detta, där ni själva är ansvariga, där ni är arbetsgivare,
            och där vi vet att många diskrimineras i dag? Jag har inte hört
            talas om några konkreta åtgärder. Men jag kanske får svar på det
            i nästa inlägg.
          </note>
          <note>
            Ett tredje område som jag gärna skulle vilja ta upp gäller företagarområdet.
            Där tycker jag att det är viktigt att se att det finns väldigt
            mycket också i det regelverket som diskriminerar invandrare. Under
            valrörelsen besökte jag alla småföretagare som finns i
          </note>
          <note>
            Rinkeby och som inte får låna pengar. Vi har inte något bra system
            för att ge möjligheter för kvinnor, invandrare och ungdomar som
            inte får låna pengar.
          </note>
          <note>
            Många skulle kunna utveckla sina företag om det bara fanns möjlighet
            att få tillgång till kapital så att man kunde bygga upp en egen
            verksamhet. Här finns det oerhört mycket mer att göra.
          </note>
          <note>
            Det regelverk som vi har i Sverige i dag är på sitt sätt också
            diskriminerande. När vi som sitter i Sveriges riksdag ska läsa
            det är det nästan obegripliga regler som vi ska ta ställning till
            och förhålla oss till.
          </note>
          <note>
            Och hur är det då att komma från ett annat land med ett annat
            regelverk och försöka förstå alla dessa sidor med regler som företagen
            ska förhålla sig till? Om vi ska förenkla för dem som är födda
            och uppvuxna i
          </note>
          <note>
            Sverige men också för alla invandrare som kommer till Sverige
            måste det till en förenkling av det regelverk som gäller småföretagande
            i dag.
          </note>
          <note>
            Jag vet att det är väldigt många som skulle vara beredda att
            skaffa sig ett eget jobb men också försörja många andra om man
            bara hade större möjligheter till förenklingar just när det gäller
            småföretagarområdet.
          </note>
          <note>
            Där hoppas jag att det finns en tydlig ambition hos
          </note>
          <note>
            Mona Sahlin från historien som näringsminister att faktiskt också
            kunna göra någonting på detta område.
          </note>
          <note type="speaker">
            Anf. 14 YVONNE RUWAIDA (mp):
          </note>
          <note>
            Herr talman! Jag vill upprepa min fråga till Mona
          </note>
          <note>
            Sahlin som hon inte svarade på. Den var även riktad till Kalle
            Larsson. Den gällde om vi mycket snabbt skulle kunna införa antidiskrimineringsbyråer
            i hela landet och att vi ger dem tillräckligt med resurser.
          </note>
          <note>
            Även när det gäller diskrimineringsklausuler vid offentlig upphandling
            undrar jag om det är någonting som vi kan vara överens om att
            väldigt snabbt genomföra och att det också ska vara effektiva
            klausuler.
          </note>
          <note>
            Jag vill gå in på Moderaternas och Folkpartiets förslag, och
            först vill jag ta upp språktestet. Språktkestet är ett otroligt
            odemokratiskt förslag som sorterar människor. Sara från Somalia,
            som bara har gått i byskola i tre år blir väldigt diskriminerad
            jämfört med
          </note>
          <note>
            Helmut från Tyskland som har en högre utbildning och ett språk
            som ligger närmare det svenska. Vi sorterar människor på ett sätt
            som jag inte förstår att ett parti som Folkpartiet vill ställa
            sig bakom. För mig är det ett ointellektuellt förslag.
          </note>
          <note>
            Sakkunniga i ämnet språkinlärning, till exempel
          </note>
          <note>
            Kenneth Hyltenstam och Inger Lindberg, hävdar att man inte underlättar
            språkinlärning för vuxna genom denna typ av krav. För att komma
            in i det svenska samhället är det absolut viktigaste för språkinlärningen
            att man på fritiden har kontakt med svenskar.
          </note>
          <note>
            Språkinlärning är också en fråga om resurser. När jag kom till
            Sverige var jag 15 år. Och jag tror inte att jag hade stått här
            i dag om inte jag under två och ett halvt års tid hade fått två
            timmars svenskundervisning i veckan ensam med en svensklärarinna.
            Det som jag då inte visste var att min lärarinna Inger Hultén
            - jag kommer alltid att komma ihåg hennes namn - under det sista
            ett och ett halvt året gjorde detta ideellt. Men det sade hon
            aldrig till mig eller till mina föräldrar.
          </note>
          <note>
            Men jag fick alltså två timmars svenskundervisning varje vecka
            under två och ett halvt års tid. Mitt svenska språk hade aldrig
            varit så bra som det är om jag inte hade fått det.
          </note>
          <note>
            Jag tror att det handlar om att ge människor möjlighet att lära
            sig språket. Det handlar om att satsa pengar på detta, att satsa
            resurser på sfi-undervisning och i skolan. Det är en fråga om
            pengar, ingenting annat.
          </note>
          <note>
            Man tror att man genom ett språktest ska motivera människor att
            lära sig svenska. De allra flesta vill lära sig svenska. De som
            inte vill det har gett upp därför att de känner sig så maktlösa
            och så utanför.
          </note>
          <note>
            Förslaget om jobb med lägre lön eller praktik någonstans är också
            mycket ointellektuellt. Det visar att man har väldigt dåliga kunskaper
            om hur situationen på arbetsmarknaden ser ut. Bland dem som får
            praktikplatser med lägre lön än de som har riktiga anställningar
            är det nästan ingen som får vara kvar på den arbetsplatsen efter
            praktiktiden. Däremot bland dem som går in som vikarier med en
            riktig lön, alltså med riktiga villkor och är likvärdiga med någon
            annan, är det väldigt många som får vara kvar eller som kan utnyttja
            denna tid som en arbetslivserfarenhet som ger jobb på andra ställen.
          </note>
          <note>
            Jag förstår inte hur ett parti som Folkpartiet med så många lärare
            kan komma med så ointellektuella förslag.
          </note>
          <note>
            Jag blev inte riktigt färdig när det gäller detta med fiendebilder.
            Kriget mot terrorism skapar fiendebilder. Och vi måste agera här.
            Vi påverkas både av fiendebilderna i svenska medier och av fiendebilderna
            i amerikanska medier. Vi måste förhålla oss till detta.
          </note>
          <note>
            Vi måste ha mer kunskap om hur dessa fiendebilder påverkar oss.
            Vi måste diskutera mediernas roll när det gäller att skapa dessa
            fiendebilder och hur de faktiskt påverkar integrationen och diskrimineringen
            i vårt samhälle i dag.
          </note>
          <note type="speaker">
            Anf. 15 Statsrådet MONA SAHLIN (s):
          </note>
          <note>
            Herr talman! Jag vill redan från början be om ursäkt för att
            jag inte kommer att hinna svara på alla frågor men jag ska göra
            ett försök.
          </note>
          <note>
            Det har, både här i dag och många gånger tidigare, till leda
            upprepats att ingenting har hänt. Menar ni som säger det på allvar
            att regeringens och riksdagens förslag och konkreta agerande under
            de senaste åren inte har någon som helst del i att arbetslösheten
            så dramatiskt har minskat för dem som vi kallar invandrare och
            i att sysselsättningen har gått upp mer än den gjort på mer än
            två årtionden? Är det bara så att det som inte har gått bra har
            jag personligen ansvaret för, medan jag inte har någon som helst
            del i det som faktiskt fungerar? Det där är inte speciellt trovärdigt.
          </note>
          <note>
            Moderaterna säger att man ska ha stå-på-egnaben-perspektivet.
            Men jag vill säga att det är det eviga stå-på-egna-ben-perspektivet
            och detta med att ensam är stark utan att också ha diskrimineringsperspektivet
            som är farligt. Det är det som ger intrycket att om en individ
            råkar ut för problem på arbetsmarknaden beror det på att han eller
            hon inte riktigt har tagit för sig, varit framme och varit stark.
            Man måste se diskrimineringen. Detta är en annan sak än mobbning,
            Bo Lundgren, så plugga på skillnaden mellan mobbning i största
            allmänhet och det som vi nu diskuterar, alltså strukturell diskriminering
            av den som är mörk i hyn eller som har ett annorlunda namn!
          </note>
          <note>
            Bo Lundgrens andra fråga var: Varför ska man inte kunna få ersättning
            för att man är aktiv? I introduktionen i dag ingår arbetsvärdering,
            praktikplats, utbildning och ersättning för det. I storstadsavtalen
            har man fått fram många bra exempel. Ni är ju mot storstadsavtalen,
            så det här kanske gör att ni kan ändra er. Till exempel i Skärholmen
            har man arbetat precis på det sättet, och det är detta som vi
            nu ska göra till nationell politik. Självklart ska det alltid
            löna sig att arbeta.
          </note>
          <note>
            Folkpartiet frågar: Kan vi inte kombinera arbete och svenskundervisning?
            Men det är ju det som görs,
          </note>
          <note>
            Lars Leijonborg! De stora förändringarna under de senaste åren
            har ju skett på just detta område. Jag tror att också det är en
            av förklaringarna till de positiva förändringar som skett vad
            gäller arbetslösheten. Det handlar inte bara om konjunkturen,
            som förstås är en viktig förklaring, utan också om just detta.
            Det som fattas i dag är platser för praktik. Vi måste hjälpas
            åt så att också arbetsgivarna ställer upp med platser. Vi kan
            förändra systemen hur mycket vi vill, men det behövs också att
            såväl kommunala och statliga som privata arbetsgivare ställer
            upp med de praktikplatser som krävs.
          </note>
          <note>
            Så är det ju också med diskrimineringen. Hur mycket vi än snabbt
            validerar, hur snabbt man än lär sig svenska och hur mycket man
            än jobbar med praktikplatser kommer det inte att gå att i grunden
            förändra integrationen om inte också arbetsgivaren ser kompetensen
            hos individerna.
          </note>
          <note>
            Lars Leijonborg hade också en fråga i sitt förra inlägg som jag
            helt kort vill svara på. Vi har inga planer på att införa språkkrav
            när det gäller medborgarskap. Det får Moderaterna och Folkpartiet,
            hoppas jag, fortsätta att vara ensamma om att kräva här i kammaren.
            Däremot ska vi fortsätta att förändra svenska för invandrare.
            Vi har nyligen byggt ut medborgarskapsmöjligheten så att man kan
            ha dubbla medborgarskap därför att tillhörigheten till ett land
            i dag ser så annorlunda ut. Dit hör inte kravet på språk.
          </note>
          <note>
            Under de två år - det är fråga om två år - som jag varit ansvarig
            för integrationen har jag agerat, och jag ska försöka göra det
            i ännu högre grad. Jag har också pratat och ska fortsätta att
            göra det i ännu högre grad.
          </note>
          <note>
            Det är nämligen en lika viktig del - om vi verkligen ska förändra
            vad gäller opinion, värderingar, rasism och främlingsfientlighet
            - att också med ord agera och försöka förändra många människors
            egen bild av det blågula Sverige och av dem som vi nu kallar invandrare
            som de ständigt annorlunda.
          </note>
          <note>
            Till sist vänder jag mig till Yvonne Ruwaida. Vi har nu försökt
            med lokala diskrimineringsbyråer. Det ska bli spännande att se
            om vi kan fortsätta och också utvidga där - självfallet är jag
            beredd till det.
          </note>
          <note type="speaker">
            Anf. 16 BO LUNDGREN (m):
          </note>
          <note>
            Herr talman! Jag förstår i och för sig inte Socialdemokraternas,
            Miljöpartiets och Vänsterpartiets upprördhet över att det rimligen
            kan sägas att man ska ha kunskaper i svenska språket om man ska
            vara medborgare i Sverige. Det tycker jag i grunden är ganska
            naturligt. Jag säger att även om det kan vara en signal till att
            språkkunskaper är viktiga och kan spela en roll i det avseendet,
            så är det inte det som är det väsentliga och avgörande när det
            gäller integrationen och att se till att människor verkligen blir
            delaktiga och kommer bort från utanförskapet.
          </note>
          <note>
            Det som är väsentligt är arbetet. I arbetet ligger ju också att
            umgås med andra människor och att skapa sig en plattform och också
            väldigt mycket kampen mot diskriminering. Det är inte detsamma
            som mobbning. Varje sak som går emot detta med människors värde
            och lika rättigheter är något som måste bekämpas. Det är en självklarhet
            att vi måste göra det men det måste göras på rätt sätt.
          </note>
          <note>
            Jag tror också att idrotten kan spela en roll. Jag tror att Zlatan,
            Martin Dahlin och många andra spelar en roll och kommer att fortsatt
            göra det - liksom många andra för den delen. Det är alltså egentligen
            inte däri problemet ligger, utan det stora problemet är det som
            regeringen har gjort med satsningar av olika slag - ta-hand-om-perspektivet.
            Vad vi behöver är att du ska kunna försörja dig själv. Men det
            är inte så att ensam alltid är stark. Ingen människa är stark
            ensam
          </note>
          <note>
            - utan gemenskap, utan vänner och utan en familj.
          </note>
          <note>
            Många saknar det. Detta är en självklarhet.
          </note>
          <note>
            Vi måste gemensamt ta ett politiskt ansvar för den som i grunden
            tappar förmågan. Men att stötta människor för att ta det egna
            ansvaret, utnyttja det egna initiativet och företa sig någonting
            - att arbeta - är grunden. Det är där bristen ligger. Det är därför
            som jag säger: Avskaffa det som i dag kallas för integrationspolitik
            och för i stället en politik som ger fler företag och fler jobb
            och som gör det möjligt och lättare att skaffa ett arbete, Det
            är, Kalle Larsson och många andra, bättre att ha ett arbete med
            lägre lön om man får behålla mer av den lön man får än att inte
            ha något arbete alls. Detta, ett arbete, är det som främjar integration,
            som motverkar diskriminering och som gör att vi alla får det mycket
            bättre.
          </note>
          <note type="speaker">
            Anf. 17 LARS LEIJONBORG (fp):
          </note>
          <note>
            Herr talman! Vi har diskuterat sysselsättningsgraden bland invandrare.
            I den statistik som jag har med mig här i kammaren jämförs medborgare
            från EU-
          </note>
          <note>
            området med medborgare från länder utanför EU. Då inkluderas
            till exempel invandrare från Balkan i begreppet invandrare. I
            den gruppen, invandrare från länder utanför EU, har sysselsättningsgraden
            från år
          </note>
          <note>
            2001 till år 2002 sjunkit från 50 % till 45,9 %. Det tycker jag
            är en ganska alarmerande siffra.
          </note>
          <note>
            Jag vill gärna hylla Yvonne Ruwaidas lärare Inger
          </note>
          <note>
            Hultén som ideellt ställde upp så fint för Yvonne
          </note>
          <note>
            Ruwaida. Det är ett exempel på hur fantastiskt mycket fint som
            görs från Sveriges lärare som jobbar med invandrare. Mona Sahlin
            har sagt här att man i den här debatten inte ska vara så enögd
            att man glömmer bort att säga ett uppmuntrande ord till exempel
            till dem som jobbar på Rosengårdsskolan. Jag var där i tisdags,
            och de gör ett fantastiskt arbete under mycket svåra omständigheter
            men lyckas ändå på många sätt.
          </note>
          <note>
            Men vilket budskap sänder vi till dem? Vad har vi för besked
            till Ilmar Reepalu och andra kommunalpolitiker i Malmö? Är vi
            från rikspolitikernas sida redo att lägga om politiken så att
            de får bättre stöd i sina viktiga insatser?
          </note>
          <note>
            Jag tycker att vi har redovisat ett stort antal konkreta förslag
            med jobbgaranti, småföretagarsatsningar, sänkt arbetsgivaravgift,
            språkkrav för medborgarskap och mycket annat - en bättre sfi-undervisning,
            rätt att välja sfi-anordnare och så vidare. Jag tycker att regeringssidan
            i stort sett saknar besked om nya inslag i integrationspolitiken.
          </note>
          <note type="speaker">
            Anf. 18 STEFAN ATTEFALL (kd):
          </note>
          <note>
            Herr talman! Mona Sahlin tycker att vi ska berömma henne för
            den nedgång som varit i arbetslösheten bland människor med invandrarbakgrund.
          </note>
          <note>
            Det är på något sätt socialdemokratisk taktik alltid: Beröm oss
            när siffrorna pekar åt rätt håll och skyll på USA och världskonjunkturen
            när siffrorna pekar åt annat håll. Vad har hänt under de år Mona
          </note>
          <note>
            Sahlin säger har gått åt rätt håll? Visst har det gått åt rätt
            håll därför att vi har haft en stark internationell konjunktur.
            Under samma tid har elva av EU:s länder haft en starkare sysselsättningsuppgång
            generellt sett än vad Sverige har haft. Det smittar också av sig
            på människor med invandrarbakgrund. Det vore mycket märkligt annars.
          </note>
          <note>
            När konjunkturerna viker vet vi att det är USA
          </note>
          <note>
            och andra länder som är problemet.
          </note>
          <note>
            Denna ovilja till tankarna på ett mer omfattande lärlings- och
            praktiksystem. Bland annat påstår Kalle
          </note>
          <note>
            Larsson att det skulle innebära att man ställer arbetare mot
            arbetare. Jag delar den uppfattning som forskarna på dagens DN
            Debatt skriver: "Nyckeln till integration för vuxna invandrare
            ligger i att de snabbt kommer ut i arbetslivet." Vi måste snabbt
            få ut människor i arbetslivet, få bort trösklar som gör att man
            inte kommer in i arbetslivet. Det är ett egenvärde i de sociala
            kontakter som skapas i arbetslivet. Det är ett egenvärde att lära
            sig hur arbetslivet fungerar i Sverige. Det är ett egenvärde att
            ha referenser för andra jobb framöver och självklart också att
            lära sig ett yrke, och det är ett egenvärde att ha ett lärlingssystem
          </note>
          <note>
            - det finns väl beskrivet i kristdemokratiska motioner
          </note>
          <note>
            - som handlar om att kombinera det men utbildningsinsatser av
            olika slag.
          </note>
          <note>
            Vi måste få in många människor i arbetslivet. Sedan måste människorna
            självklart ha goda möjligheter att gå vidare i arbetslivet och
            göra karriär på olika sätt. Om man aldrig får in sin fot är man
            såld. Det är det som har hänt. Jag skulle vilja fråga Mona Sahlin:
          </note>
          <note>
            Varför kan vi inte följa SNS forskares förslag? Varför kan vi
            inte följa de riksdagsmotioner där sådana system föreslår? Varför
            avslår socialdemokraterna sådana här förslag?
          </note>
          <note type="speaker">
            Anf. 19 KALLE LARSSON (v):
          </note>
          <note>
            Herr talman! Först till Yvonne Ruwaida. Visserligen är Miljöpartiet
            kända för en märklig förhandlingsteknik, men det var ändå något
            nytt att i en öppen kammardebatt lyfta fram förslag som vi redan
            en gång har kommit överens om. Men det är riktigt att vi fortfarande
            är överens om det vi var överens om innan debatten. Det är rätt
            med antidiskrimineringsklausuler, det är också rätt med lokala
            antidiskrimineringsbyråer, såväl som alla de andra 119 punkterna
            i vår överenskommelse.
          </note>
          <note>
            Vad är det vi är mest stolta för i integrationspolitiken? Det
            är inte särskilt mycket att vara stolt över med svensk integrationspolitik
            i dag. Vi vet att det som det möjligen borgerliga regeringsalternativet
            står för är någonting etter värre. Därför har vi lyckats avvisa
            en borgerlig regering där Maud Olofsson så gärna vill ingå. Det
            är mycket värt i sig. Men det har också börjat infinna sig en
            insikt, hoppas jag, i integrationsministerns tänkande, och kanske
            kan det också bli verklighet i integrationspolitiken, och det
            handlar om att det inte är tillräckligt med att bara lyfta upp
            vissa områden som är socialt eftersatta, som man brukar uttrycka
            det. Snarare, och det är viktigt, handlar det om att ifrågasätta
            de allra mest segregerade bostadsområdena, de som har växt fram
            i innerstäderna och i villaförorterna. Det är maktens privilegier
            som måste ifrågasättas, utmanas, undergrävas, bekämpas. Möjligen
            är den insikten någonting som håller på att slå rot. Det vore
            i så fall utmärkt.
          </note>
          <note>
            Avslutningsvis: Kampen mot rasismen är inte bara något man diskuterar
            här i kammaren, utan den är mycket konkret. Den 7 december samlas
            nazister och högerextremister i Salems kommun söder om
          </note>
          <note>
            Stockholm. Jag skulle vilja uppmana samtliga ledamöter i denna
            kammare och alla som lyssnar att på något sätt sluta upp i den
            antirasistiska motmanifestationen före kl. 14.00. Det är viktigt
            att vi ser att man inte bara pratvägen vill göra någonting mot
            rasism, i det här fallet nynazism, utan att man faktiskt är beredd
            att i konkret handling visa den 7 december före kl. 14.00 i Salems
            kommun att hela det här landet ska vara en nazistfri zon.
          </note>
          <note type="speaker">
            Anf. 20 MAUD OLOFSSON (c):
          </note>
          <note>
            Herr talman! Låt mig först säga att det har varit bra debatt
            och det är bra att vi har fått föra den i Sveriges riksdag. Men
            vi har mycket ogjort. Vi har mycket kvar innan vi har kommit till
            några vettiga resultat.
          </note>
          <note>
            Jag tycker också att det är bra om vi har en gemensam insikt
            om att jobben är det viktigaste sättet att få integration, att
            det är jobb, jobb, jobb som måste vara den huvudsakliga inriktningen.
            Jag fick inte svar på min fråga till statsrådet om regeringen
            är beredd att ändra de system som finns i arbetsmarknadspolitiken,
            i företagspolitiken och göra det enklare för varje individ att
            faktiskt få åtgärder som är anpassade just till den enskilde individen.
            Det är här många gånger som varje människa stöter på patrull när
            man vill skaffa sig en utbildning, när man vill ha en praktikplats
            och när man vill göra olika saker. Det är här man stöter på patrull.
            Också de som jobbar med de här systemen inser att det är just
            det som är hindret.
          </note>
          <note>
            Jag ser fram emot konkreta förslag på det här området. Tyvärr
            är jag lite tveksam om det kommer några, men jag hoppas ändå att
            det finns en insikt om detta.
          </note>
          <note>
            Det jag inte heller fick svar på gällde statens egen diskriminering.
            Jag håller med om att det finns diskriminering på alla plan, inklusive
            de politiska partierna i Sveriges riksdag. Men vad gör regeringen
            åt det faktum att också staten diskriminerar som arbetsgivare?
            Vad finns det för konkreta handlingsplaner för att förändra detta
            och göra det bättre?
          </note>
          <note>
            För Centerpartiets del menar vi att samhället byggs underifrån.
            Det byggs av individer, av olika förmågor, olika kunskaper. Vi
            bidrar allihop till det gemensamma. Då är det viktigt med rätten
            att få vara den här individen, att samhället ska finnas där med
            olika insatser och olika stöd som är anpassade till just en som
            individ. Vill man starta företag, vill man jobba som lärare eller
            vad man nu vill göra ska åtgärderna inriktas på den enskilda individen.
            Det ger självkänsla, och det är också bra för det gemensamma om
            vi åstadkommer en sådan ordning.
          </note>
          <note type="speaker">
            Anf. 21 YVONNE RUWAIDA (mp):
          </note>
          <note>
            Herr talman! Att ge invandrare lägre lön för ett arbete är inte
            att skapa integration. Det är att cementera en låglönegrupp. De
            som får ett jobb är de som har varit vikarier med en rätt lön.
            Det är de som får behålla ett jobb. Det är de som kommer in på
            arbetsmarknaden. Att få en praktikplats till en billig peng innebär
            att man uppskattas inte, att man inte värderas av arbetsgivaren,
            och man får inte fortsätta.
          </note>
          <note>
            Förebilder pratas det mycket om. Vilket ansvar tar
          </note>
          <note>
            Bo Lundgren? Har ni en ekonomisk talesman med utomeuropeisk bakgrund?
            Vilket ansvar tar ni socialdemokrater? Har ni en minister med
            utomeuropeisk bakgrund, eller utom-EU-bakgrund?
          </note>
          <note>
            Jag tycker att det är oerhört viktigt att vi faktiskt rannsakar
            oss själva. Jag tycker också att det är oerhört viktigt att vi
            i dessa tider fokuserar vad kriget mot terrorism kommer att skapa
            för problem med integration. Kriget mot terrorism skapar fiendebilder
            både här i Sverige och i hela världen, och vi påverkas av dem.
            Människor diskrimineras mer, speciellt dem med muslimsk kulturbakgrund
            - de behöver inte vara muslimer själva. Men det påverkar många
            fler invandrare, speciellt dem med icke-EU-bakgrund.
          </note>
          <note>
            Det här är någonting vi måste fokusera och jobba mycket mer med.
            Det är nästan ingen som har nämnt det. Det är ingen heller som
            har nämnt ordet islamofobi, såvitt jag minns. Jag undrar varför.
            I en diskussion om integration är det ett av de viktigaste. En
            av de mest marginaliserade grupperna i samhället i dag är muslimer.
            Det har hänt mycket sedan den 11 september. Utanförskapet har
            ökat.
          </note>
          <note>
            När det gäller diskriminering förstod jag inte riktigt Kalle
            Larsson. Jag vet att vi är överens om att genomföra de här två
            sakerna. Men det jag ville höra var att vi kan genomföra dem snabbt
            och med mycket resurser, med en bra lagstiftning. Det var det
            svar jag ville ha, inte att vi skulle genomföra det som vi var
            överens om, utan det var tidsplanen jag efterfrågade.
          </note>
          <note type="speaker">
            Anf. 22 Statsrådet MONA SAHLIN (s):
          </note>
          <note>
            Herr talman! Bara två korta kommentarer. Jag har inte stått här
            för att jag vill ha beröm, Stefan Attefall, utan bara med en vädjan
            om att vi måste se både framgångar och misslyckanden. Om vi snabbt
            ska få ut människor i arbetslivet måste också arbetslivet snabbt
            släppa in människor med utländsk bakgrund.
          </note>
          <note>
            Det är därför vi är överens om att diskrimineringen blir en avgörande
            faktor.
          </note>
          <note>
            Den andra kommentaren är att vi ska fortsätta att förändra introduktionen.
            Jag gillar praktikplatser så mycket att jag tillsammans med arbetsgivarna
            inte bara ska prata om dem utan faktiskt få fram dem, praktikplatser
            i praktiken med andra ord.
          </note>
          <note>
            Allra sist, herr talman, vill jag säga att jag, precis som Maud
            Olofsson, tycker att det har varit en bra debatt. Den har varit
            härligt fri från främlingsfientlighet och härligt fri från rasism,
            till skillnad från debatter i så många av Europas parlament. Tack
            för det!
          </note>
          <note>
            Det är också en bidragande orsak till att jag tror att vi den
            här gången har förutsättningar att verkligen förändra hur det
            ser ut för alla som lever i Sverige.
          </note>
          <note>
            Överläggningen var härmed avslutad.
          </note>
          <note>
            2 § Frågestund
          </note>
          <note type="speaker">
            Anf. 23 TREDJE VICE TALMANNEN:
          </note>
          <note>
            Nu följer veckans frågestund. Jag får hälsa utrikesminister Anna
            Lindh, statsrådet Ulrica Messing, socialminister Lars Engqvist,
            finansminister Bosse
          </note>
          <note>
            Ringholm och statsrådet Berit Andnor välkomna till kammaren.
            Utrikesministern besvarar såväl allmänpolitiska frågor som frågor
            inom sitt eget ansvarsområde. Frågor till övriga statsråd förutsätts
            beröra deras ansvarsområden inom regeringen.
          </note>
          <note>
            Valfusk
          </note>
          <note>
            Anf. 24 GUNILLA CARLSSON i Tyresö
          </note>
          <note>
            (m):
          </note>
          <note>
            Fru talman! Gällande vallagar syftar till att vi ska ha respekt
            för de demokratiska institutionerna i Sverige, men också till
            att på olika sätt underlätta för människor som av olika skäl inte
            på egen hand kan gå och rösta. Det öppnas möjligheter till ombudsröstning,
            till institutionsröstning och många andra sätt.
          </note>
          <note>
            Systemet förutsätter att de politiska partierna agerar inom ramen
            för dessa bestämmelser. Nu har vi, framför allt i Stockholm, sett
            att det har förekommit vad man kan anta stora övergrepp mot systemet.
          </note>
          <note>
            Jag skulle därför vilja fråga utrikesminister Anna
          </note>
          <note>
            Lindh, även om Bosse Ringholm i hög grad är berörd, om de diskussioner
            som har förts kommer att föranleda regeringen att ta tag i frågan,
            att överväga lagändringar, men också att börja fundera på vilket
            ansvar det socialdemokratiska partiet och regeringen har i frågan.
          </note>
          <note type="speaker">
            Anf. 25 Utrikesminister ANNA LINDH (s):
          </note>
          <note>
            Fru talman! Om det över huvud taget förekommer något slags fusk
            är det självklart allvarligt. Det innebär dock inte på något sätt
            att den socialdemokratiska regeringen skulle vara ansvarig. Att
            antyda det tycker jag leder lite långt, Gunilla Carlsson.
          </note>
          <note>
            Jag tycker att vi ska låta den instans som har att pröva sådana
            frågor, nämligen valprövningsnämnden, avgöra frågan. Den har också
            avgjort frågan och funnit att om det har förekommit något som
            inte till hundra procent har varit korrekt så har detta inte påverkat
            valet. Därför finns det ingen anledning att göra om något val.
          </note>
          <note>
            Jag tycker att behörig instans ska avgöra frågan.
          </note>
          <note>
            Jag tycker dessutom att detta är allvarligt nog i sig, utan att
            man skruvar upp det till en sådan nivå att regering, parti och
            en hel riksdagsgrupp görs ansvariga.
          </note>
          <note>
            Anf. 26 GUNILLA CARLSSON i Tyresö
          </note>
          <note>
            (m):
          </note>
          <note>
            Fru talman! Tack så mycket för svaret. Det visar vilket lättsinne
            som präglar den här frågan och den inställning som regeringen
            har: Även om det har varit lite fusk så är det inte så farligt.
          </note>
          <note>
            Här har bestämmelser överträtts, och det finns en minister i
            regeringen som har ett indirekt ansvar för det som har skett.
            Därför tycker jag att det är ett ansvar både för riksdagen och
            för Sveriges regering att få människor att ha tilltro till det
            demokratiska systemet. Det handlar också om vilket anseende vi
            får i utlandet när man ser att det har förekommit en systematik
            i detta, både internt i det socialdemokratiska partiet och också
            i den valhandling som skedde i höstas.
          </note>
          <note>
            Jag tycker därför att det är viktigt att vi funderar på vallagarna,
            på ombudsröstning och på valprövningsnämndens sammansättning.
            Det finns en hel del renhållningsarbete som behöver göras på alla
            nivåer.
          </note>
          <note type="speaker">
            Anf. 27 Utrikesminister ANNA LINDH (s):
          </note>
          <note>
            Fru talman! Det är självklart, Gunilla Carlsson, att detta tas
            på stort allvar, och att alla som på något sätt kan påverka en
            sådan här situation måste se över vad som eventuellt har gått
            fel och vad som görs i fortsättningen. Det är fullständigt självklart.
          </note>
          <note>
            Jag tycker att det har varit uppenbart för var och en som har
            läst tidningarna de senaste veckorna att det finns en ordentlig
            självkritik i Stockholm där detta har skett. Jag tror dock inte
            att det väcker omvärldens respekt ifall man i stället för att
            göra detta till en viktig formell fråga, där man också tar ansvar
            för det som har skett, gör det till ren partipolitisering. Det
            är vad Gunilla Carlsson nu gör.
          </note>
          <note>
            Nyföretagandet
          </note>
          <note type="speaker">
            Anf. 28 SVEN BERGSTRÖM (c):
          </note>
          <note>
            Fru talman! Om Sverige ska stå sig starkt som industri- och välfärdsnation
            är det angeläget att vi har ett gott företagsklimat och mycket
            nyföretagande. I
          </note>
          <note>
            veckan kom ännu en rapport som bekräftar att det tyvärr inte
            står så bra till med företagandet, i synnerhet nyföretagandet,
            i Sverige.
          </note>
          <note>
            Jag skulle vilja fråga den minister som känner sig manad att
            svara. Vilka slutsatser drar regeringen av att Sverige ligger
            i bottenskiktet, på 31:a plats av 37
          </note>
          <note>
            undersökta länder, när det gäller företagande och entreprenörskap?
            Är regeringen beredd att gå från ord till handling? Det har ju
            länge talats om att förenkla regelverket, och Simplexgruppen har
            sett över det, men det händer väldigt lite.
          </note>
          <note>
            Nu har vi fått ännu ett dokument som visar att det är dåligt
            ställt med nyföretagandet i Sverige. Vilka slutsatser drar regeringen
            av den rapport som kom i veckan?
          </note>
          <note>
            Anf. 29 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Det duggar många rapporter, och under senare tid
            har det kommit rapporter som exempelvis visat att Sveriges tillväxtförmåga
            av World
          </note>
          <note>
            Economic Forum graderats upp från nionde till femte plats. Det
            är ett uttryck för ett gott näringsklimat och för att det finns
            goda förutsättningar att även starta företag i Sverige.
          </note>
          <note>
            Det kom också en rapport i dagarna som visar att
          </note>
          <note>
            Sverige har den allra främsta placeringen när man mäter ländernas
            förmåga att ta till sig exempelvis ny teknik och förvandla ny
            teknik till nya arbetsplatser och nya företag. Där har Sverige
            en väldigt framskjuten ställning, vilket visar att vi snarast
            har stärkt våra positioner jämfört med omvärlden. Detta har skett
            genom att vi under senare tid har skött ekonomin på sådant sätt
            att Sverige i dag har en dubbelt så snabb tillväxt som den i omvärlden.
            Det är bra både för att starta företag och för att skapa nya arbetsplatser.
          </note>
          <note type="speaker">
            Anf. 30 SVEN BERGSTRÖM (c):
          </note>
          <note>
            Fru talman! Jag tycker att det är lite allvarligt att finansministern
            bara viftar bort frågan och säger att det nog inte är så illa
            ställt som sådana rapporter visar. Det är fråga om en mycket seriös
            undersökning, gjord av Global Entrepreneurship Monitor. Till och
            med Näringsdepartementet var med och arrangerade det seminarium
            som hölls i veckan och där detta presenterades.
          </note>
          <note>
            Finansministern slätar bara över och säger att det är väl ännu
            en rapport bland många, och han är nöjd med situationen. Är det
            verkligen så illa? Tycker inte regeringen att det är hög tid att
            förbättra entreprenörskapsklimatet, företagsklimatet, för att
            också framgent säkra välfärden och Sverige som industrination?
            Eller tycker regeringen verkligen att det är bra som det är, att
            vi ligger 31:a bland 37 länder när det gäller nyföretagande, och
            att vi ska nöja oss med den bottenplaceringen?
          </note>
          <note>
            Anf. 31 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Vi tar självfallet alla rapporter på fullt allvar,
            men man måste se till helheten, Sven Bergström, och helheten visar
            att Sverige har en väldigt framskjuten position när det gäller
            tillväxten. Vi har avancerat från nionde till femte plats på den
            lista som handlar om alla utvecklade länder. Vi har tillmätts
            en topplacering när man har mätt framför allt länder som har förmåga
            att tillvarata ny teknik och utveckla nya företag och nya arbetsplatser.
          </note>
          <note>
            Vi vill självfallet se att ännu fler företag startas.
          </note>
          <note>
            Därför har regeringen satt upp mycket ambitiösa mål om att vi
            ska ha 80 % sysselsatta år 2004. Vi har också satt upp en rad
            andra mål som understöder den utvecklingen, och vi gör en hel
            del insatser för att förändra och förenkla för de små företagen.
            Vi har infört nya regler som till exempel ger företagen möjlighet
            att skjuta upp skatten, vilket underlättar startandet av nya företag.
            Det sker alltså mycket, men det kan alltid göras mer för att både
            starta nya företag och skapa nya arbetsplatser.
          </note>
          <note>
            Barnfattigdom
          </note>
          <note type="speaker">
            Anf. 32 CHATRINE PÅLSSON (kd):
          </note>
          <note>
            Fru talman! Jag vill ställa en fråga till Berit Andnor med anledning
            av en alldeles färsk rapport från
          </note>
          <note>
            Rädda Barnen som heter Barnfattigdomen i Sverige
          </note>
          <note>
            2000. Jag vill ställa frågan eftersom det är en uppföljning av
            den rapport som lämnades i mars i år. Den visar att väldigt många
            barn i Sverige fortfarande lever i fattigdom, och skillnaderna
            blir allt större mellan dem som lever i rika familjer, om man
            kan kalla dem så, och fattiga familjer.
          </note>
          <note>
            Eftersom jag har hört att statsrådets ambition är att ta upp
            dessa frågor vill jag fråga: Vilka förslag avser statsrådet lägga
            fram med anledning av rapporten?
          </note>
          <note type="speaker">
            Anf. 33 Statsrådet BERIT ANDNOR (s):
          </note>
          <note>
            Fru talman! Det är korrekt som Chatrine Pålsson säger att Rädda
            Barnen har lämnat en rapport där man tar upp frågan om hur det
            ser ut i barnfamiljer med ont om pengar.
          </note>
          <note>
            Det finns en diskussion kring hur begreppet fattigdom ska definieras.
            Mot bakgrund av inte bara den här rapporten utan också andra undersökningar
            som gjorts, till exempel i Välfärdsbokslutet, har jag dragit slutsatsen
            att det som krävs är en ökad kunskap om hur det ser ut i denna
            fråga.
          </note>
          <note>
            Det är också bakgrunden till varför jag har kallat till ett kunskapsseminarium
            som kommer att genomföras efter årsskiftet. Vi ska bjuda in experter
            och andra kunniga inom området för att få en gemensam kunskapsbas
            inom detta område.
          </note>
          <note>
            Syftet med politiken är att skapa utjämning och särskilt rikta
            in sig på de barn som lever i familjer där man har ont om pengar.
          </note>
          <note type="speaker">
            Anf. 34 CHATRINE PÅLSSON (kd):
          </note>
          <note>
            Fru talman! Jag tackar självklart för det initiativet.
          </note>
          <note>
            Det är alldeles utmärkt. Men när Rädda Barnen hade kampanjen
            Räkna med mig, gällde det mycket mer än den ekonomiska situationen.
            Det är nödvändigt att vi generellt på ett mycket tydligare sätt
            räknar med barnen.
          </note>
          <note>
            Jag vill ställa den fråga som jag har ställt förut:
          </note>
          <note>
            Avser statsrådet Andnor ta initiativ till en barnbilaga i budgeten?
            Hon kanske nu när finansministern sitter bredvid henne i kammaren
            kan få gehör för detta. Det skulle ge oss alla en tydligare bild
            av hur förslagen kan komma att få konsekvenser för våra barn.
          </note>
          <note type="speaker">
            Anf. 35 Statsrådet BERIT ANDNOR (s):
          </note>
          <note>
            Fru talman! Inriktningen på den socialdemokratiska politiken
            är att utjämna mellan dem som inte har barn och dem som har barn.
            Familjepolitikens olika delar är uppbyggd på det sättet.
          </note>
          <note>
            Under det senaste året har vi genomfört en rad olika reformer
            som syftar till att skapa en bättre ekonomisk situation för barnfamiljerna
            och ytterst också för de familjer där man har ganska ont om pengar.
          </note>
          <note>
            Det ska vi jobba vidare med. Det kan krävas ytterligare åtgärder.
            Jag har för avsikt att efter kunskapsseminariet gå vidare i frågan
            och vidta de åtgärder som jag tillsammans med andra kan tycka
            vara riktiga att genomföra.
          </note>
          <note>
            När det gäller barnbilagan är det något som vi just nu och under
            nästa år bereder i Regeringskansliet.
          </note>
          <note>
            Avsikten är att vi i samband med budgeten och vid alla andra
            beslut ska integrera ett barnperspektiv i allt beslutsfattande.
          </note>
          <note>
            Sommararbetets effekt på socialbidrag
          </note>
          <note type="speaker">
            Anf. 36 HANS BACKMAN (fp):
          </note>
          <note>
            Fru talman! I somras uppstod en debatt i mitt hemlän Gävleborg
            angående att socialtjänstlagen ger kommunen rätt att besluta om
            en familjs socialbidrag ska reduceras eller inte då familjens
            barn i åldern 13-
          </note>
          <note>
            17 år arbetar under sommarlovet.
          </note>
          <note>
            Det har visat sig att omkring hälften av landets kommuner i dag
            tillämpar möjligheten att minska familjens socialbidrag då barnen
            sommarjobbar. Jag anser att samhället ger helt fel signaler när
            sådana beslut fattas. Kommunen säger om inte direkt så i varje
            fall indirekt till dessa ungdomar att det inte lönar sig att arbeta
            och försöka förbättra sin eller familjens inkomst.
          </note>
          <note>
            Jag vill därför fråga socialministern om han har tagit eller
            är beredd att ta initiativ till att socialtjänstlagen ändras så
            att möjligheten upphör för kommunen att reducera familjens socialbidrag
            när barnen sommarjobbar.
          </note>
          <note>
            Anf. 37 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Låt mig först upplysa Hans Backman om att med den
            regeringsombildning som har genomförts ligger ansvaret för socialtjänstfrågorna
            från och med nu hos statsrådet Morgan Johansson. Men eftersom
            jag har haft ansvaret för frågorna fram till nu kan jag ändå svara
            Hans Backman.
          </note>
          <note>
            Kommunerna ha möjlighet att göra individuella prövningar. De
            har möjlighet att låta den familj, eller den ungdom det handlar
            om som sommarjobbar, att behålla en del av inkomsten eller hela
            inkomsten. Det är inte så, som det har uppfattats, att det skulle
            vara omöjligt att göra en sådan bedömning. Det visar sig också
            att kommunerna gör olika bedömningar.
          </note>
          <note>
            Jag har sagt att jag tycker att det är rimligt att man ser till
            att också de ungdomar som jobbar på sommaren och vars föräldrar
            är beroende av socialbidrag ska få känna att det faktiskt betyder
            någonting för dem själva att de jobbar under sommaren.
          </note>
          <note>
            Jag tror att det är möjligt att göra detta utan att vi får ett
            egendomligt system där socialbidrag betraktas som en absolut rättighet
            oavsett familjens inkomster.
          </note>
          <note>
            Jag har förstått att de flesta kommuner hanterar detta ganska
            rimligt.
          </note>
          <note type="speaker">
            Anf. 38 HANS BACKMAN (fp):
          </note>
          <note>
            Fru talman! Det är just det som jag tycker är problemet. Vissa
            kommuner använder sig inte av möjligheten. Men jag vet att socialnämndens
            ordförande i
          </note>
          <note>
            Gävle tycker att det är helt okej. I Hofors tycker man inte att
            man ska göra så. Det blir en väldig orättvisa för ungdomar som
            bor i olika kommuner.
          </note>
          <note>
            Jag känner att det vore rimligt att ändra lagen.
          </note>
          <note>
            Annars måste min fråga till socialministern bli: Hur tror socialministern
            att ungdomarna uppfattar det viktiga i att jobba och förtjäna
            en inkomst om det visar sig att man tar pengar från föräldrarna
            om den unga gör en insats och jobbar, medan kompisen som har föräldrar
            som inte har socialbidrag får behålla hela sin lön? Jag tycker
            att det blir en konstig signal.
          </note>
          <note>
            Det måste alltid löna sig att arbeta.
          </note>
          <note>
            Anf. 39 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Detta rör flera ganska svåra principiella ställningstaganden.
          </note>
          <note>
            Den första frågan är om det är kommunerna som ska bestämma över
            de enskilda insatserna inom individ- och familjeomsorgen eller
            socialtjänsten. Jag tycker att kommunerna ska göra det och att
            kommunerna ska göra prövningen. Vi bör inte från statens sida
            gå in och reglera vilka bedömningar man ska göra.
          </note>
          <note>
            Den andra principiella frågan handlar om hur vi ser på familjen.
            Jag tycker att det är rimligt att barn eller ungdomar som arbetar
            över sommaren ska vara medvetna om att de faktiskt också ska betala
            för de kostnader som han eller hon har inom familjen. Det är inte
            orimligt att de bidrar till en del av familjens kostnader.
          </note>
          <note>
            Den tredje principiella frågan gäller följande. Om vi ska få
            unga människor att intressera sig för ett sommarjobb ska de få
            känna att de får behålla någon del, och att någon del av inkomsten
            förbättrar deras egen möjlighet att göra en semesterresa eller
            något annat.
          </note>
          <note>
            Dessa tre saker ska sammanvägas. Jag tycker att det rimligaste
            är att varje kommun får göra det och att vi för debatten på det
            kommunala planet.
          </note>
          <note>
            USA:s regler vid inresa
          </note>
          <note type="speaker">
            Anf. 40 MONA JÖNSSON (mp):
          </note>
          <note>
            Fru talman! Jag skulle vilja ställa en fråga till utrikesminister
            Anna Lindh.
          </note>
          <note>
            Den 1 oktober i år infördes nya regler vid inresa till USA. De
            gäller för personer som är födda i vissa länder i Mellanöstern.
            Reglerna innebär att personer som är födda i Mellanöstern oavsett
            om de nu är medborgare i ett annat land måste låta sig fotograferas,
            lämna fingeravtryck eller bli intervjuade vid inoch utresa till
            USA.
          </note>
          <note>
            Förutom att reglerna är oerhört kränkande för dem som blir drabbade
            har vi hört uppgifter om att till exempel en kanadensisk medborgare
            med ursprung i
          </note>
          <note>
            Syrien har blivit utvisad till Syrien och inte tillbaka till
            Kanada. Det skulle kunna innebära att en svensk medborgare med
            irakiskt ursprung vid besök i USA
          </note>
          <note>
            skulle kunna skickas tillbaka till Irak som personen har flytt
            ifrån.
          </note>
          <note>
            Jag undrar om ministern tänker göra någonting för att förhindra
            att så kan ske.
          </note>
          <note type="speaker">
            Anf. 41 Utrikesminister ANNA LINDH (s):
          </note>
          <note>
            Fru talman! Alla stater har rätt att helt och hållet själva bestämma
            vilka regler som gäller för att komma in i det landet och vara
            på dess territorium. Sverige eller något annat land kan aldrig
            lägga sig i vilka regler som till exempel USA sätter upp och vilka
            kontroller man gör vid sina gränser.
          </note>
          <note>
            Däremot är det viktigt att de som reser till USA
          </note>
          <note>
            känner till dessa regler. Därför informerar vi också om det på
            UD:s hemsida. Det finns en tydlig information om vilka nya bestämmelser
            som gäller i USA.
          </note>
          <note>
            Det finns också ett samråd mellan EU-länderna kring de nya bestämmelserna
            och eventuella diskussioner med USA om detta.
          </note>
          <note type="speaker">
            Anf. 42 MONA JÖNSSON (mp):
          </note>
          <note>
            Fru talman! Jag undrar om inte ministern anser att en svensk
            medborgare måste känna sig trygg i att man är svensk och att man
            blir skickad tillbaka till
          </note>
          <note>
            Sverige och inte ett tredje land.
          </note>
          <note type="speaker">
            Anf. 43 Utrikesminister ANNA LINDH (s):
          </note>
          <note>
            Fru talman! Om ett sådant fall skulle bli aktuellt är det självklart
            att vi menar att svenska medborgare ska behandlas som svenska
            medborgare och aldrig i ett sådant läge riskera att skickas till
            något annat land.
          </note>
          <note>
            Det har vi också vid andra tillfällen haft anledning att diskutera
            med andra länder.
          </note>
          <note>
            Regelförenklingar för småföretagare
          </note>
          <note type="speaker">
            Anf. 44 INGER NORDLANDER (s):
          </note>
          <note>
            Fru talman! Vi hör ofta diskussioner om företagens regelverk.
            Jag läste en artikel i Dagens Industri måndagen den 25 november
            om olika förslag som skulle förenkla och förbättra för företagen.
            Artikeln berörde främst deklaration och skatteadministration.
          </note>
          <note>
            Min fråga går till finansministern. Vad gör regeringen för att
            förenkla - och då tänker jag mest på småföretagare - när det gäller
            deklaration och skatteadministration?
          </note>
          <note>
            Anf. 45 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag såg också artikeln i Dagens Industri, som jag
            tyckte var intressant. Det fanns många bra uppslag för hur man
            både via bokföring och skattelagstiftning kan förenkla för de
            små företagen.
          </note>
          <note>
            Det redovisas idéer från ett projekt som görs gemensamt mellan
            Riksskatteverket och Bokföringsnämnden bland andra. Jag tycker
            att flera av idéerna är värda att följa upp.
          </note>
          <note>
            Jag kan lägga till i svaret att regeringen har lagt fram ett
            förslag som också kammaren har bifallit. Det innebär att från
            och med nästa år så får i stort sett alla enmansföretagare en
            förtryckt deklarationsblankett på samma sätt som löntagare har
            fått hittills. Det underlättar naturligtvis företagens deklarationsarbete
            om man i stort sett kan kolla av uppgifterna i deklarationen i
            stället för att själv göra en sammanställning.
          </note>
          <note>
            Vi har dessutom försökt att underlätta för mindre företagare
            på andra områden genom att ge uppskov med skatten vid starten
            av nya företag.
          </note>
          <note type="speaker">
            Anf. 46 INGER NORDLANDER (s):
          </note>
          <note>
            Fru talman! Jag tackar för det utförliga svaret. Vi vet ju alla
            hur viktigt det är att skatter och regler fungerar tillsammans
            på ett bra sätt.
          </note>
          <note>
            Jag utgår från - och jag vill gärna ha det bekräftat av finansministern
            - att regeringsarbetet med regelförenklingar fortsätter med samma
            höga prioritet. Jag tänker då särskilt på småföretagarna.
          </note>
          <note>
            Anf. 47 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag kan bekräfta det som Inger
          </note>
          <note>
            Nordlander säger. Vi har självfallet hög prioritet för just förenklingsarbeten.
            Det är Näringsdepartementet som i första hand har ansvaret för
            det i dess helhet, men mycket av detta är sådana lagar och förordningar
            som berör både Justitiedepartementet och Finansdepartementet.
            Det är naturligtvis hela Regeringskansliet som har ansvaret för
            att vi fortsätter förenklingsarbetet.
          </note>
          <note>
            Jag vill gärna understryka det som Inger Nordlander säger; det
            finns mycket att göra på regelbekämpningens område. Men ibland
            halkar diskussionen över till att mer handla om skatter och skattesänkningar.
          </note>
          <note>
            Jag tror att det är en väldig fördel om vi kan koncentrera oss
            på just regelförenklingar. Där gör regeringen åtskilligt, och
            där kan naturligtvis göras mer under tiden framöver.
          </note>
          <note>
            Bristen på reumatologer
          </note>
          <note type="speaker">
            Anf. 48 OWE HELLBERG (v):
          </note>
          <note>
            Fru talman! Jag har en fråga till socialministern.
          </note>
          <note>
            Mer än en miljon människor i Sverige har en reumatisk sjukdom.
            Förutom allt personligt lidande är samhällskostnaderna mycket
            höga. Tyvärr går bara
          </note>
          <note>
            20 % av kostnaderna till aktiva insatser som rehabilitering och
            vård. 80 % går till sjukskrivningar och förtidspensioneringar.
          </note>
          <note>
            En viktig orsak till detta är bristen på specialistläkare - reumatologer.
            I mitt hemlän, Gävleborg, finns det bara ett par stycken, men
            det finns behov av sex sju stycken sådana läkare.
          </note>
          <note>
            Jag undrar vad ministern tänker göra för att förbättra tillgången
            till reumatologer och därmed kanske få ned kostnaderna för det
            personliga lidande som människor ofta drabbas av.
          </note>
          <note>
            Anf. 49 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Owe Hellbergs fråga utgår från den särskilda situationen
            för reumatiker. Men den handlar i själva verket allmänt om vårt
            ansvar för att utbilda specialistläkare. Den rör sannolikt också,
            antar jag, debatten om det förslag som Socialstyrelsen just nu
            arbetar med, nämligen att se över specialistindelningen. Jag vill
            påpeka att Socialstyrelsen arbetar med den frågan, och inte har
            kommit med något förslag, vilket man ibland kan tro av den allmänna
            debatten.
          </note>
          <note>
            När det gäller specialistläkare och utbildning av sådana är det
            i huvudsak en fråga för Socialstyrelsen att tillsammans med sjukvårdshuvudmännen
            planera för det, mot bakgrund av en bedömning som man gemensamt
            gör av behovet. Vi har fyra fem specialistyrken där det råder
            uppenbar brist, och nu arbetar man tillsammans för att försöka
            komma undan den.
          </note>
          <note>
            Totalt sett handlar det om att vi behöver öka utbildningen allmänt
            av läkare, och det sker nu i ganska stor omfattning.
          </note>
          <note type="speaker">
            Anf. 50 OWE HELLBERG (v):
          </note>
          <note>
            Fru talman! Det är just den utredningen som
          </note>
          <note>
            Reumatikerförbundet funderar mycket på. Det låter som om förslaget
            innebär att detta ska bli en del av den allmänläkarutbildning
            som finns. Det kan nog bli svårt att klara av, för det handlar
            om ett 80-tal diagnoser och en medicinering som inte är så lätt
            att genomföra. Den måste göras på ett effektivt och bra sätt för
            att den ska fungera för dessa människor. De säger att de hellre
            åker längre för att få träffa en specialist än att de får tillgång
            till den närhet som en allmänläkare innebär.
          </note>
          <note>
            Jag undrar om ministern tänker ställa upp på den åsikt som Reumatikerförbundet
            har om att specialistläkarna, reumatologerna, ska få finnas kvar
            som en specialistfunktion.
          </note>
          <note>
            Anf. 51 Socialminister LARS ENG-
          </note>
          <note type="speaker">
            QVIST (s):
          </note>
          <note>
            Fru talman! Jag misstänkte att Owe Hellberg i själva verket ställde
            frågan just om det som har diskuterats i medierna, nämligen det
            uppdrag som Socialstyrelsen arbetar med när det gäller att se
            över specialistindelningen. Socialstyrelsen har inte kommit med
            något förslag, men man har aviserat att man kommer med det och
            då får vi pröva det.
          </note>
          <note>
            Jag vill påpeka att det inte handlar om att avskaffa någon enda
            läkare eller något läkaruppdrag. Det handlar i stället om att
            diskutera hur man ska indela de olika specialistfunktionerna.
            Internationellt förs det en ganska intensiv debatt om risken för
            att vi får en sorts subspecialisering där varje läkare är specialist
            på en så liten del av medicinen så att vi inte på ett vettigt
            sätt utnyttjar den totala kunskapen.
          </note>
          <note>
            Jag vet inte om det är rätt, och jag vet inte hur Socialstyrelsens
            förslag kommer att vara. Men när det väl kommer fram så finns
            det en möjlighet till en bred debatt om hur vi ska dela in det
            hela. Någon enskild reumatolog eller läkare som kan hjälpa reumatikerna
            ska inte dras tillbaka - tvärtom ska det vara fler läkare som
            kan ge stöd till dem som har reumatiska problem.
          </note>
          <note>
            Väginvesteringar
          </note>
          <note type="speaker">
            Anf. 52 ANNE-MARIE EKSTRÖM (fp):
          </note>
          <note>
            Fru talman! Jag vill ställa en fråga till statsrådet
          </note>
          <note>
            Ulrica Messing.
          </note>
          <note>
            I dag saknas åtta mil mellan Borås och Jönköping för att sträckan
            Göteborg-Stockholm ska ha motorvägsstandard hela vägen. Just detta
            att det bara är åtta mil innebär att den största delen av den
            trafik som går mellan Göteborg och Stockholm tar just den vägen.
          </note>
          <note>
            På vägsträckan har under det senaste året ett antal olyckor med
            dödlig utgång skett. En första etapp är på väg att byggas genom
            att berörda kommuner lånar upp pengar. Ur trafiksäkerhetssynpunkt
            och för att inte hämma tillväxten i området måste riksväg 40
          </note>
          <note>
            byggas ut snarast.
          </note>
          <note>
            Hur tänker statsrådet agera för att vi ska få motorväg hela vägen
            mellan rikets två största städer?
          </note>
          <note type="speaker">
            Anf. 53 Statsrådet ULRICA MESSING (s):
          </note>
          <note>
            Fru talman! Ett första steg för att kunna möta
          </note>
          <note>
            Anne-Marie Ekströms fråga är naturligtvis att vi nu har avsatt
            pengar för nya investeringar i infrastrukturen. Det var en stor
            proposition som riksdagen ställde sig bakom förra året. Då bestämde
            också riksdagen att av alla de hundratals miljarder som vi nu
            ska investera i infrastrukturen så ska 39 miljarder gå till att
            förbättra gamla vägar genom att bredda dem och till att dra nya
            vägar där vi kan höja kapaciteten på olika sätt.
          </note>
          <note>
            Nu finns det en plan som gäller några år fram i tiden, och Vägverket
            jobbar redan i dag med de förslag som man ska lämna till regeringen
            i augusti. Det är förslag som vi ska ta ställning till nästa höst,
            och då ska vi fördela pengarna från den proposition som riksdagen
            har ställt sig bakom.
          </note>
          <note>
            Jag vet att det just nu runtom i vårt land naturligtvis finns
            en rad olika förhoppningar om viktiga investeringar som måste
            komma till stånd för att till exempel stötta en regional utveckling.
            Nästa höst kommer jag att sätta ned foten när det gäller vilka
            investeringar det ska bli.
          </note>
          <note type="speaker">
            Anf. 54 ANNE-MARIE EKSTRÖM (fp):
          </note>
          <note>
            Fru talman! Tack för svaret, Ulrica Messing! Det känns viktigt
            med det faktum att det bara saknas åtta mil, vilket gör att det
            går mycket tung trafik på en väg som inte är gjord för en sådan
            intensiv trafik. Det är viktigt för näringslivet och tillväxten
            i området att vi snarast får en lösning på vägproblemet.
          </note>
          <note>
            Ett alternativ är att använda en finansieringslösning PPP, public-private
            partnership, det vill säga att de som bygger vägen i princip lånar
            ut pengar till staten.
          </note>
          <note>
            Vad anser statsrådet om PPP?
          </note>
          <note type="speaker">
            Anf. 55 Statsrådet ULRICA MESSING (s):
          </note>
          <note>
            Fru talman! Jag är positiv till det intresse som många kommuner
            har visat redan nu, och som Anne-
          </note>
          <note>
            Marie Ekström också påpekade, för detta. Kommunerna lånar själva
            ut pengar och får tillbaka dem den dag som vägen enligt den plan
            som Vägverket har skulle ha blivit investerad i.
          </note>
          <note>
            Vi har dessutom öppnat för andra alternativa finansieringsmöjligheter,
            där vi lånar från Riksgälden som ett exempel.
          </note>
          <note>
            Stockholmsberedningen har också ett uppdrag att titta på ytterligare
            sätt för att kunna växla upp pengarna, men man har inte kommit
            med något förslag ännu.
          </note>
          <note>
            Jag tycker att det är bra att det finns ett starkt engagemang
            från många kommuner, som är beredda att låna ut pengar för att
            kunna skynda på investeringarna.
          </note>
          <note>
            En viktig aspekt på de nya vägar som vi ska bygga och de sträckor
            som vi ska bygga om är att de ska byggas på ett sådant sätt att
            de avsevärt kan minska riskerna för svåra trafikolyckor och döda
            efter våra vägar. Det måste vara utgångspunkten i alla nya investeringar.
          </note>
          <note>
            Våld mot barn
          </note>
          <note type="speaker">
            Anf. 56 ANNELIE ENOCHSON (kd):
          </note>
          <note>
            Fru talman! Jag vill rikta min fråga till statsrådet
          </note>
          <note>
            Berit Andnor. Dödsmisshandeln av treåringen i
          </note>
          <note>
            Spånga där pojkens styvpappa fick en dom på endast tre och ett
            halvt års fängelse visar på behovet av en översyn av straffskalan
            när det gäller grova brott mot barn. Våld mot barn är synnerligen
            rått och hänsynslöst eftersom de inte kan försvara sig och är
            totalt utlämnade till våldsförövaren. För att i framtiden undvika
            dödsmisshandeln av barn måste det till en förstärkning av barnets
            rättigheter i lagstiftningen.
          </note>
          <note>
            Det behövs en särskild barnbalk och domare med en speciell barnkompetens.
          </note>
          <note>
            Min fråga till statsrådet med ett särskilt ansvar för barn och
            familj är: Kan statsrådet tänka sig att verka för en särskild
            barndomstol?
          </note>
          <note type="speaker">
            Anf. 57 Statsrådet BERIT ANDNOR (s):
          </note>
          <note>
            Fru talman! De tragiska händelser som Annelie
          </note>
          <note>
            Enochson nämner har ju upprört oss allesammans.
          </note>
          <note>
            Det är ofattbart för oss alla att detta händer. Tyvärr kan vi
            se i många undersökningar att barnmisshandeln är mycket utbredd.
            Den är kanske mer utbredd än vad vi verkligen vet.
          </note>
          <note>
            Enligt min uppfattning är första steget att vi skaffar oss bättre
            kunskap. De som möter barn när de kommer till sjukhus eller som
            kommer i kontakt med dem inom skolan, vården och barnomsorgen
            måste ge tydligare signaler när de ser att det är fråga om barnmisshandel.
          </note>
          <note>
            Det har också förts en diskussion om en översyn av straffskalorna.
            Där har justitieministern lämnat ett besked. Jag ska inte ge mig
            in i den diskussionen.
          </note>
          <note>
            Som jag ser det är frågan om en separat barndomstol mycket tveksam.
          </note>
          <note type="speaker">
            Anf. 58 TREDJE VICE TALMANNEN:
          </note>
          <note>
            Inför följdfrågan vill jag erinra om att kammaren inte äger rätt
            att överlägga om lämpligheten eller rättsenligheten i myndigheters
            eller domstolars enskilda fall.
          </note>
          <note type="speaker">
            Anf. 59 ANNELIE ENOCHSON (kd):
          </note>
          <note>
            Fru talman! Min fråga gäller också om man kan tänka sig en barnbalk.
            I dag är ju barnens möjligheter underordnade föräldrarätten. Barnen
            i dagens Sverige mår inte särskilt bra. Det ser vi speciellt vid
            umgängestvister. Då får ofta föräldrarätten företräde framför
            barnens rätt. En förälder kan till exempel neka att umgås med
            sitt barn, men ett barn hämtas av polisen om de ska umgås med
            föräldern.
          </note>
          <note>
            Min fråga är: Om man nu inte kan inrätta en barndomstol, kan
            man då tänka sig att verka för inrättande av en barnbalk?
          </note>
          <note type="speaker">
            Anf. 60 Statsrådet BERIT ANDNOR (s):
          </note>
          <note>
            Fru talman! Jag tycker att det viktigaste är fokuseringen på
            barnens bästa. Vi måste ha ett beslutsfattande på olika nivåer
            inom samhällets alla områden som innebär att vi hela tiden ser
            till barns rättigheter och barns bästa. Vi har ett omfattande
            arbete på gång med att inkorporera barnkonventionen i beslutsfattandet.
            Jag anser att det är det absolut viktigaste sättet att arbeta
            på för att skapa en bra och trygg tillvaro för våra barn. Det
            arbetet måste vi intensifiera. Jag har för avsikt att återkomma
            till kammaren med en uppdatering av den strategi som vi har när
            det gäller hur vi inkorporerar barnkonventionen i beslutsfattandet.
          </note>
          <note>
            Jag hyser en viss tveksamhet är det gäller en särskild barndomstol,
            en särskild barnlag eller balk för barnen. Jag vill också påminna
            om att detta egentligen inte är några frågor som ligger inom mitt
            område utan sorterar under justitieministern.
          </note>
          <note>
            USA:s säkerhetspolitiska roll i Europa
          </note>
          <note type="speaker">
            Anf. 61 CARL B HAMILTON (fp):
          </note>
          <note>
            Fru talman! Jag har en fråga till utrikesministern.
          </note>
          <note>
            Den gäller Sveriges intresse av att USA ska stanna kvar säkerhetspolitiskt
            i Europa. Pragmötet har recenserats på olika sätt. En recension
            talade om att detta är två kontrahenter vars äktenskap egentligen
            har kraschat, Nordamerika eller USA å ena sidan och
          </note>
          <note>
            Europa å den andra, och nu försöker man att lappa ihop det här
            äktenskapet genom att skaffa fler barn, det vill säga sju nya
            medlemmar i Nato.
          </note>
          <note>
            Min fråga till utrikesministern är: Anser utrikesministern att
            det är ett starkt svenskt intresse att USA
          </note>
          <note>
            stannar kvar säkerhetspolitiskt i Europa? Och i så fall, hur
            agerar regeringen för att föra fram denna åsikt och åstadkomma
            detta resultat?
          </note>
          <note type="speaker">
            Anf. 62 Utrikesminister ANNA LINDH (s):
          </note>
          <note>
            Fru talman! Natoutvidgningen är positiv. Jag har just träffat
            min nya lettiska kollega i dag. Lettland är ett av de länder som
            länge har velat bli medlemmar i
          </note>
          <note>
            Nato och nu fått bli medlemmar där. Det är positivt för dem,
            och därmed är det positivt för oss. Men man ska inte dra slutsatsen
            att man därmed förstärker
          </note>
          <note>
            Europa så till den grad att USA skulle dra sig ur och flytta
            sig bort från Europa.
          </note>
          <note>
            Jag tycker också att det är viktigt att man har kvar en stark
            länk mellan Europa och USA. Den diskussionen har vi haft inte
            minst när det gäller Balkan.
          </note>
          <note>
            Tidigare fördes det en debatt om att USA helt skulle dra sig
            ur de fredsbevarande styrkorna på Balkan.
          </note>
          <note>
            Sverige har fört en ivrig diskussion tillsammans med andra länder
            om behovet av att USA stannar kvar och fortsätter att ha fredsfrämjande
            och fredsbevarande styrkor på Balkan.
          </note>
          <note>
            Jag tycker naturligtvis att relationerna inom Nato i första hand
            är en fråga för Natoländerna, men på dessa andra områden är det
            viktigt för oss, liksom för
          </note>
          <note>
            Nato, att USA fortfarande har ett engagemang i Europa.
          </note>
          <note type="speaker">
            Anf. 63 CARL B HAMILTON (fp):
          </note>
          <note>
            Fru talman! Mitt syfte var faktiskt inte att snärja utrikesministern
            in i en Natodebatt. Jag delar helt uppfattningen att det är väldigt
            viktigt för Lettland att komma med i Nato, men anledningen till
            att letterna tycker att det är väldigt positivt är ju att de ser
            USA
          </note>
          <note>
            som en stark garant för deras säkerhet. Värdet för
          </note>
          <note>
            Lettland av att vara med Nato beror ju på USA:s närvaro i Europa.
          </note>
          <note>
            Därför återkommer jag till min fråga. Utrikesministern säger
            att det allmänt sett är positivt. Men vad gör denna regering och
            detta utrikesdepartement, som
          </note>
          <note>
            Anna Lindh är chef för, i sina direkta kontakter med
          </note>
          <note>
            USA och andra för att övertyga amerikanarna om att det ligger
            i Sveriges och Östersjöområdets intresse att de stannar kvar här?
          </note>
          <note type="speaker">
            Anf. 64 Utrikesminister ANNA LINDH (s):
          </note>
          <note>
            Fru talman! Det är klart att det är Natos medlemmar som måste
            diskutera förhållandena i Nato. Men eftersom vi tycker att det
            är positivt med ett amerikanskt engagemang i Europa har vi ju
            ett intresse av att se till att USA inte bara finns kvar med fredsfrämjande
            styrkor på Balkan. Vi försöker också få med USA i annat samarbete
            i Europa.
          </note>
          <note>
            USA har till exempel varit mycket intresserat av samarbetet runt
            Östersjön. USA finns med i en del av de diskussioner som vi har
            haft i norra Europa kring
          </note>
          <note>
            Barents och Arktis och hur man ska ta hand om gamla atomsopor.
            USA finns med som en aktiv part i mycket av det här samarbetet.
            I varje enskilt fall driver Sverige aktivt att USA ska fortsätta
            att vara med eftersom vi ser att det är av positivt intresse för
            oss.
          </note>
          <note>
            Polisbristen
          </note>
          <note type="speaker">
            Anf. 65 ROLF GUNNARSSON (m):
          </note>
          <note>
            Fru talman! Dagligen kan vi läsa om problem inom landets poliskår.
            Vi kan läsa om miljonunderskott och problem på många håll i landet.
            Stora delar saknar också polis. I sex län i Mellansverige har
            polisbristen och problemen nu kulminerat. Man pratar om en massjukskrivning.
            Jag vill naturligtvis ta avstånd från den formen av protester.
            Den är knappast laglig. Men det är ett bevis på att det finns
            en frustration inom poliskåren.
          </note>
          <note>
            Vi har haft många debatter i den här frågan. Jag undrar när regeringen
            kommer att säga här i kammaren att detta är ett jätteproblem och
            att vi måste satsa mer på polisen.
          </note>
          <note>
            Jag träffade en socialdemokratisk politiker hemma i länet i måndags.
            Han sade att nu måste han försöka att övertyga de sina i Stockholm
            om att det finns problem inom polisen. Det skulle vara intressant
            att höra statsrådet Lindh eller finansministern svara på hur regeringen
            ser på detta. Finns det inte problem inom poliskåren? Och vad
            tänker ni göra? Kan man förvänta sig någonting i vårpropositionen?
          </note>
          <note type="speaker">
            Anf. 66 Utrikesminister ANNA LINDH (s):
          </note>
          <note>
            Fru talman! Om jag inte missminner mig har vi höjt nivån till
            verksamheten med tre fyra miljarder de senaste åren. Det är ett
            ganska väsentligt tillskott.
          </note>
          <note>
            Om vi ska diskutera de problem som vi fortfarande kan se krävs
            att justitieministern är närvarande.
          </note>
          <note>
            Därför vill jag hänvisa den frågan till justitieministern.
          </note>
          <note type="speaker">
            Anf. 67 ROLF GUNNARSSON (m) replik:
          </note>
          <note>
            Fru talman! Nivån har höjts, men där pengarna tas emot kan man
            läsa att det inte tillförs några friska pengar inom polisen. Polisfackets
            ordförande har sagt att de pengar som tillförs redan är intecknade
            i tidigare åtaganden.
          </note>
          <note>
            En ekonom på Rikspolisstyrelsen säger att budgetpropositionen
            ger plus minus noll.
          </note>
          <note>
            Endera är man urusel på att räkna på Rikspolisstyrelsen eller
            också har statsrådet och regeringen rätt.
          </note>
          <note>
            Det stämmer inte.
          </note>
          <note>
            Jag fick ett svar från justitieministern häromdagen att det är
            Rikspolisstyrelsen som fördelar pengarna.
          </note>
          <note>
            Det vet vi, men problemet är att det inte finns några pengar
            att fördela när de som kommer redan är intecknade.
          </note>
          <note>
            Eftersom finansministern sitter bredvid kanske han kan viska
            om det kommer att tillföras mer pengar i vårpropositionen, och
            om det kan bli ett bud till landets poliskår.
          </note>
          <note>
            Anf. 68 Utrikesminister ANNA LINDH (s)
          </note>
          <note>
            replik:
          </note>
          <note>
            Fru talman! Finansministern har viskat i mitt öra att det finns
            få områden - om något - som har fått ett så stort tillskott som
            polisen. Det här är ju nya pengar.
          </note>
          <note>
            Det är en annan sak om man tidigt avgör vart pengarna ska gå.
            Hur resursfördelningen sker diskuteras bäst med justitieministern.
            En del av det avgörs på myndighetsnivå. Det kan inte justitieministern
            lägga sig i.
          </note>
          <note>
            Sveriges inställning till USA:s krigsplaner
          </note>
          <note>
            Anf. 69 LOTTA N HEDSTRÖM (mp)
          </note>
          <note>
            replik:
          </note>
          <note>
            Fru talman! Jag vill också vända mig till Anna
          </note>
          <note>
            Lindh, men i hennes egenskap av utrikesminister.
          </note>
          <note>
            Frågan gäller Irak.
          </note>
          <note>
            Ett eventuellt krig mot Irak handlar bara om en sak, nämligen
            oljan.
          </note>
          <note>
            Om FN ställer sig bakom USA:s krigsplaner kan hela FN vara på
            väg att gå under. Det säger inte jag, utan Dennis Haliday som
            är före detta biträdande generalsekreterare i FN och som under
            några år var chef för FN:s humanitära hjälpprogram, tills han
            hoppade av.
          </note>
          <note>
            Själv kan jag säga att jag och många andra hyser en mycket djup
            oro för ett förestående tredje världskrig. Min fråga handlar om
            att Sverige har fått en förfrågan från USA om man kan tänka sig
            att ställa upp vid en invasion och på vilket sätt.
          </note>
          <note>
            Jag undrar om regeringen i likhet med sina kolleger i Tyskland
            tänker säga: Nej, vi tänker inte ställa upp. Eller om man helt
            enkelt säger att det är en ickefråga. Frågeställaren är fel person.
            Hade frågan kommit från FN och Kofi Annan kunde svenska regeringen
            ha levererat ett svar.
          </note>
          <note>
            Anf. 70 Utrikesminister ANNA LINDH (s)
          </note>
          <note>
            replik:
          </note>
          <note>
            Fru talman! Svenska regeringen svarar inte på denna förfrågan.
            Det finns inget beslut i FN:s säkerhetsråd om vad som ska ske.
            I dag ligger ansvaret hos
          </note>
          <note>
            Irak att ta emot vapeninspektörerna och samarbeta med vapeninspektörerna.
            Den bästa garanten vi har mot krig är att alla länder har ställt
            upp bakom FN
          </note>
          <note>
            och därmed gjort FN så starkt att det verkar som att
          </note>
          <note>
            Irak accepterar att samarbeta med vapeninspektörerna.
          </note>
          <note>
            Vi får därmed hoppas att vi klarar detta utan att det går till
            militära åtgärder. Ansvaret ligger hos Irak.
          </note>
          <note>
            Om Irak vägrar att samarbeta är det upp till FN:s säkerhetsråd
            att besluta vad som ska ske. Om Sverige i det läget får en förfrågan
            kommer vi naturligtvis att diskutera den i regeringen, tillsammans
            med partierna och i Utrikesnämnden.
          </note>
          <note>
            Anf. 71 LOTTA N HEDSTRÖM (mp)
          </note>
          <note>
            replik:
          </note>
          <note>
            Fru talman! Jag tolkar det som att det preliminära svaret om
            militärsjukhus inte egentligen är att betrakta som ett svar.
          </note>
          <note>
            En annan före detta vapeninspektör, Scott Ritter, säger i Svenska
            Dagbladet i förra veckan: Bush har redan bestämt sig för krig.
            Kriget mot Irak är snart en realitet.
          </note>
          <note>
            Den bedömningen gör också ett relativt nybildat nätverk här i
            Stockholm där man är beredd att på olika sätt agera före och efter
            ett krigsutbrott.
          </note>
          <note>
            Har regeringen en beredskap för att ett krig ändå kan bryta ut,
            även om man ju hoppas att det inte gör det? I ord och handling
            - vad gör regeringen då?
          </note>
          <note>
            Anf. 72 Utrikesminister ANNA LINDH (s)
          </note>
          <note>
            replik:
          </note>
          <note>
            Fru talman! Jag tror att det är farligt med allt agerande som
            kan ha en självuppfyllande effekt. Därför ska vi till hundra procent
            ställa upp bakom FN, ställa upp bakom vapeninspektörerna och kräva
            att Irak samarbetar med vapeninspektörerna.
          </note>
          <note>
            Alla krigsförberedelser i ett sådant läge riskerar ju att göra
            kriget till någonting som är omöjligt att undvika. Det tycker
            jag är att ge fel signal.
          </note>
          <note>
            I dag förutsätter vi att Irak samarbetar så att vi den vägen
            kan undvika ett krig.
          </note>
          <note>
            Skälet till ett krig handlar inte om att det är USA:s vilja eller
            olja eller något annat. Det enda syfte som
          </note>
          <note>
            FN har med sina aktioner och med vapeninspektörerna och det enda
            syfte säkerhetsrådet kan ha med ett senare beslut är att se till
            att det inte finns några massförstörelsevapen i Irak som kan användas
            mot den egna befolkningen eller mot andra länder.
          </note>
          <note>
            Den bästa garant vi har är att alla länder ställer upp bakom
            FN:s säkerhetsråd i detta och att Irak samarbetar så att vi slipper
            vidare aktioner.
          </note>
          <note>
            Utbyggnaden av informationstekniken
          </note>
          <note type="speaker">
            Anf. 73 LENNART GUSTAVSSON (v):
          </note>
          <note>
            Fru talman! Jag tänker inte acceptera att bara delar av landet
            får tillgång till de möjligheter att utveckla skola, arbetsliv
            och myndighetskontakter som tekniken ger. Så säger Ulrica Messing
            i ett alldeles färskt TT-meddelande.
          </note>
          <note>
            Jag antar att det inte bara gäller utbyggnaden av
          </note>
          <note>
            3 G-nätet, utan även andra delar av kommunikationerna.
          </note>
          <note>
            Goda data- och telekommunikationer är ju lika självklara som
            bra vägar och bra järnvägar för att vi ska kunna utveckla hela
            landet.
          </note>
          <note>
            Min första fråga är egentligen ganska enkel: Hur tänker statsrådet
            Ulrica Messing agera för att leva upp till det uttalande som jag
            inledde med?
          </note>
          <note>
            Anf. 74 Statsrådet ULRICA MESSING (s)
          </note>
          <note>
            replik:
          </note>
          <note>
            Fru talman! Tack, Lennart Gustavsson, för att du läser vad jag
            säger.
          </note>
          <note>
            Jag vill gärna ha en bredare debatt om den viktiga del av infrastrukturen
            som den nya tekniken faktiskt är.
          </note>
          <note>
            Jag fick nyss en fråga om väginvesteringar kopplad till infrastrukturpropositionen.
            Jag märker i de brev jag får till departementet att det finns
            ett stort intresse för små vägar och stora vägar och också för
            en del järnvägar.
          </note>
          <note>
            Det bekymrar mig litet att vi har tappat tempo i utbyggnaden
            av den nya tekniken. Både bredband, telekommunikationer och 3
            G skapar förutsättningar att korta avstånden i vårt land så att
            det inte blir så stora skillnader mellan att driva företag i Norrlands
            inland eller i södra Sverige. Det ger oss också möjligheter att
            till exempel modernisera sjukvården och kunna behålla en del små
            hälsocentraler där man kan koppla upp sig mot ett länssjukhus
            för att ge människor trygghet.
          </note>
          <note>
            En debatt om vilka lösningar infrastrukturen i form av den nya
            tekniken kan erbjuda välkomnar jag verkligen.
          </note>
          <note>
            Anf. 75 LENNART GUSTAVSSON (v)
          </note>
          <note>
            replik:
          </note>
          <note>
            Fru talman! Det är intressant att vi kan föra en debatt om vad
            infrastruktur egentligen innebär.
          </note>
          <note>
            Vi riksdagsledamöter har nu fått ny utrustning för att kunna
            vara så kallade mobila ledamöter. Jag kan meddela att den mobila
            ledamoten inte ska bo i
          </note>
          <note>
            Norrlands inland. Där är det omöjligt.
          </note>
          <note>
            Det aktualiserar en väldigt konkret fråga. Det gäller mobiltelefontäckningen
            i Norrland. Där har
          </note>
          <note>
            Post- och telestyrelsen inlett mätningar som faktiskt visar att
            avtalet inte följs. Det är en konkret och mycket aktuell fråga.
            Kan ministern vara konkret och tala om vad ministern tänker göra
            för att se till att vi får en bra mobiltelefontäckning även i
            Norrland?
          </note>
          <note>
            Anf. 76 Statsrådet ULRICA MESSING (s)
          </note>
          <note>
            replik:
          </note>
          <note>
            Fru talman! Nu kommer jag att dela på svaret. En del av dessa
            avtal har PTS tecknat med olika operatörer. PTS måste ta ansvar
            för att se till att operatörerna följer det avtal de själva har
            budat om. Jag vet att processen pågår, och jag har fullt förtroende
            för att
          </note>
          <note>
            PTS verkligen bevakar att ambitionerna efterlevs.
          </note>
          <note>
            Andra statliga myndigheter och verk har fått regeringens uppdrag
            och dessutom pengar för att skynda på utbyggnaden. Svenska kraftnät
            är ett exempel.
          </note>
          <note>
            Det bekymrar mig att de ännu i dag inte har kunnat koppla upp
            de sista hundra kommunerna trots att regeringen hade den ambitionen
            till sista december.
          </note>
          <note>
            Jag kommer därför att träffa representanter från
          </note>
          <note>
            Svenska kraftnät före jul och diskutera hur de kan arbeta tillsammans
            med andra myndigheter där regeringen också har betalat för den
            grundläggande infrastrukturen, och hur man kan använda de svartfibernät
            som finns nedgrävda på många platser för att skynda på utbyggnaden
            och öka kapaciteten. I den ambitionen ingår också utbyggnaden
            av telenätet.
          </note>
          <note>
            Färdtjänsten
          </note>
          <note type="speaker">
            Anf. 77 SONJA FRANSSON (s):
          </note>
          <note>
            Fru talman! Jag skulle vilja vända mig till statsrådet Berit
            Andnor. Jag vill ställa en fråga om färdtjänsten. Färdtjänsten
            är ju oerhört väsentlig för många människor med funktionsnedsättning.
            Den ser väldigt olika ut i olika kommuner. En del kommuninvånare
            får betala oerhört mycket för den, medan andra bara behöver betala
            vad det kostar att använda allmänna kommunikationer.
          </note>
          <note>
            Jag har nu fått uppgift om att man lägger ut bedömningar av om
            en person behöver färdtjänst på entreprenad, och det bekymrar
            mig mycket. Jag menar att en bedömning av om en person ska få
            färdtjänst eller inte är integritetskänslig. Jag undrar lite grann
            hur statsrådet ställer sig till att kommuner inte enbart lägger
            ut själva körningen på entreprenad utan också bedömningen av vilka
            som är färdtjänstberättigade.
          </note>
          <note type="speaker">
            Anf. 78 Statsrådet BERIT ANDNOR (s):
          </note>
          <note>
            Fru talman! Vad först gäller färdtjänsten vill jag säga till
            Sonja Fransson att vi just nu håller på med en uppföljning av
            vår nationella handlingsplan för handikappolitiken. Jag har för
            avsikt att ganska snart komma till riksdagen med den uppföljningen.
            En av ledstjärnorna i den är tillgängligheten för alla i vårt
            samhälle till detta som Sonja Fransson och jag så självklart tar
            för givet.
          </note>
          <note>
            När det gäller de här besluten om färdtjänsten är det väl min
            uppfattning att det är fråga om en typ av myndighetsutövning och
            att sådana beslut inte ska läggas ut på entreprenad utan ska skötas
            av kommunerna.
          </note>
          <note type="speaker">
            Anf. 79 SONJA FRANSSON (s):
          </note>
          <note>
            Fru talman! Tack för det klara svaret. För det första gläder
            det mig mycket att det nu kommer en uppföljning av den nationella
            handlingsplanen. Den ser jag fram emot. Det ska bli väldigt intressant
            att se hur man är förberedd för en förändring av hela samhället
            då det framför allt gäller tillgängligheten men också bemötandet
            i samhället.
          </note>
          <note>
            Jag tackar för det andra särskilt för det tydliga svaret på frågan
            om myndighetsutövningen. Det är också min uppfattning att det
            är fråga om en myndighetsutövning som inte bör läggas ut på entreprenad.
          </note>
          <note>
            Det är direkt olagligt. Jag är tacksam för att ministern var
            så tydlig i sitt svar. Jag hoppas också att man tar till sig det
            ute i landet.
          </note>
          <note>
            Fastighetsbeskattningen
          </note>
          <note type="speaker">
            Anf. 80 KARIN ENSTRÖM (m):
          </note>
          <note>
            Fru talman! Jag har en fråga till finansministern.
          </note>
          <note>
            Jag bor i Vaxholm, där jag har många grannar som liksom många
            andra fastighetsägare i skärgården har fått extremt höjda taxeringsvärden
            på sina hus. Det finns personer som inför nästa år har fått fördubblade,
            ja, till och med tredubblade taxeringsvärden. De ska nu vända
            ut och in på fickorna och försöka skrapa ihop pengar för att kunna
            betala dessa ökningar nästa år.
          </note>
          <note>
            Det här är orimligt. Det är ofta fråga om gamla människor som
            nu är tvungna att lämna sina hus till försäljning. De måste lämna
            sina väl inbodda hem till mäklare därför att de inte har råd att
            bo kvar. Därför vill jag fråga finansministern om det inte innan
            utredningen blir klar nästa år finns möjlighet att göra någonting
            för dem som just nu ser sig tvingade att sälja sina hus.
          </note>
          <note>
            Anf. 81 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Jag är väl medveten om den situation som har uppstått
            när det gäller en del taxeringsförslag som har kommit för enskilda
            fastigheter. Det är än så länge fråga om taxeringsförslag som
            framöver ska genomgå en process, där naturligtvis den enskilde
            ska medverka.
          </note>
          <note>
            Det som vi från regeringens sida har gjort är att vi infört en
            begränsningsregel som gäller framför allt för pensionärer och
            andra låginkomsttagare. Ingen behöver betala mer än 5 % av sin
            inkomst i fastighetsskatt.
          </note>
          <note>
            Denna regel har haft väldigt stor betydelse för hundratusentals
            pensionärer och andra låginkomsttagare, som därmed har kunnat
            sänka sin skatt.
          </note>
          <note>
            Jag har för min del också tyckt det vara rimligt att den utredning,
            Egendomsskatteutredningen, som nu arbetar tittar på om man också
            kan infoga exempelvis fritidshus i begränsningsregeln och där
            också ta med förmögenhetsskattedelen. Det har under samma period
            varit så att antalet personer som betalar förmögenhetsskatt har
            halverats. De är i dag 300 000 mot tidigare 600 000.
          </note>
          <note>
            Det är alltså även så att väldigt många människor har haft hjälp
            av de nya reglerna, både av begränsningsregeln och av minskningen
            av förmögenhetsskatten.
          </note>
          <note type="speaker">
            Anf. 82 KARIN ENSTRÖM (m):
          </note>
          <note>
            Fru talman! Jag tackar finansministern för svaret.
          </note>
          <note>
            Det är ju bra att några har blivit hjälpta, men tyvärr riskerar
            nu alltför många att få väldigt stora problem genom ett höjt taxeringsvärde,
            som ökar både fastighetsskatten och framför allt förmögenhetsskatten.
          </note>
          <note>
            Finns det någon möjlighet att eftersom vi inte riktigt vet hur
            det här förslaget kommer att se ut, i dag frysa de taxeringsvärden
            som gäller nu, i väntan på att finansministern eller utredningen
            kommer med nya förslag?
          </note>
          <note>
            Anf. 83 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! De fastigheter som Karin Enström talar om utgör 1
            eller 2 % av alla de ungefär 2 miljoner fastigheter som vi har
            i Sverige. De flesta av de fastigheterna har sjötomt eller är
            sjönära. Sannolikt är det så att många av dessa fastigheter har
            stigit kraftigt i pris under senare tid, och det är naturligtvis
            en förklaring till att taxeringsvärdena höjs.
          </note>
          <note>
            Det kan också ha varit så att en del av fastigheterna har varit
            undertaxerade, så att man under en längre period har betalat för
            låg fastighetsskatt i förhållande till det faktiska värdet. Därför
            var en av uppgifterna för den utredning som jag tidigare tillsatt
            att den skulle titta på möjligheten att personer som har låga
            inkomster ska få ytterligare hjälp utöver begränsningsregeln.
            Jag tror att det är viktigt att undersöka om man då kan föra in
            både förmögenhetsskatt och fritidshusmöjligheter under begränsningsregeln.
            Jag tror att det är en god möjlighet, som gör att ännu fler kan
            få nytta av begränsningsregeln.
          </note>
          <note>
            Sveriges inställning till USA:s krigsplaner
          </note>
          <note type="speaker">
            Anf. 84 AGNE HANSSON (c):
          </note>
          <note>
            Fru talman! Det var ett intressant svar som utrikesministern
            gav när det gällde Irak. Nu har emellertid statsministern gjort
            ett utspel där han sagt att Sverige ska kunna skicka militär personal
            till Irak. Andra har trappat upp detta utspel.
          </note>
          <note>
            Den här krigshetsen förutsätter ju krig, försvagar
          </note>
          <note>
            FN:s roll och desavouerar vapeninspektörernas arbete. Förutsätter
            regeringen att det blir krig mellan Irak och USA? Eller vilken
            strategi har regeringen för att hitta en fredlig lösning i Irak,
            stärka FN:s roll och sätta press på Saddam Hussein? Är det statsministerns
            linje eller är det utrikesministerns linje som gäller?
          </note>
          <note type="speaker">
            Anf. 85 Utrikesminister ANNA LINDH (s):
          </note>
          <note>
            Fru talman! Statsministern och utrikesministern har, inte så
            förvånande, precis samma linje, nämligen att vi självklart verkar
            för att stärka FN och stöder vapeninspektörerna.
          </note>
          <note>
            Statsminister Göran Persson har på en fråga om
          </note>
          <note>
            Sverige avser att skicka trupper till Irak, om FN så skulle begära
            - alltså i ett senare skede - sagt att det snarast är humanitära
            insatser som Sverige brukar bli tillfrågat om. Han exemplifierar
            detta med att vi vid något tidigare tillfälle har skickat ett
            fältsjukhus.
          </note>
          <note>
            Det är alltså inte så att Göran Persson har föregripit hela processen
            med FN:s säkerhetsråd och en eventuell begäran utan han har hänvisat
            till att Sveriges tradition är humanitära insatser och att det
            är naturligt att tänka sig det också i fortsättningen. Vi hoppas
            däremot och förutsätter att Irak faktiskt ska samarbeta, så att
            vi slipper kriget.
          </note>
          <note>
            Jag tycker kanske att en del av de utspel som har gjorts av andra
            partier om att tävla i att vi nu ska skicka militär personal till
            Irak blir lite löjeväckande.
          </note>
          <note type="speaker">
            Anf. 86 AGNE HANSSON (c):
          </note>
          <note>
            Fru talman! Jag delar utrikesministerns uppfattning i den här
            frågan. Jag menar att det är alldeles för tidigt att över huvud
            taget börja spekulera i denna fråga, om man har ambitionen att
            hitta en fredlig lösning i Irak, låta vapeninspektörerna få arbeta
            och att därefter FN ska komma in i arbetet. Jag är tacksam för
            svaret.
          </note>
          <note type="speaker">
            Anf. 87 Utrikesminister ANNA LINDH (s):
          </note>
          <note>
            Fru talman! Jag kan garantera Agne Hansson att han delar den
            uppfattningen med både statsminister och utrikesminister.
          </note>
          <note>
            Handläggning av arbetsskadeärenden
          </note>
          <note type="speaker">
            Anf. 88 HENRIK S JÄRREL (m):
          </note>
          <note>
            Fru talman! Jag har en fråga till statsrådet Berit
          </note>
          <note>
            Andnor.
          </note>
          <note>
            För närvarande är en utredning som regeringen tillsatt och som
            handlar om koncentration av handläggningen av arbetsskadeärenden
            ute på remiss i landet. Från att arbetsskadeärendena nu handläggs
            av
          </note>
          <note>
            21 försäkringskassor skulle deras handläggning enligt förslaget
            koncentreras till 3. Samtidigt överväger ju nu regeringen på tillskyndan
            att tillsätta en översyn av socialförsäkringsadministrationen
            och försäkringskassornas administration.
          </note>
          <note>
            Är det regeringens avsikt att, innan man har avvaktat resultatet
            av den generella översynen, förverkliga Arbetsskadeutredningens
            koncentrationsförslag?
          </note>
          <note type="speaker">
            Anf. 89 Statsrådet BERIT ANDNOR (s):
          </note>
          <note>
            Fru talman! Det är precis som Henrik Järrel säger:
          </note>
          <note>
            Vi har haft en utredning om koncentration av handläggning av
            arbetsskadeärenden. Jag ska också ha en debatt lite senare i dag
            i samma fråga. Det här är ute på remiss. Jag har för avsikt att
            titta på remissynpunkterna precis som vanligt, bereda frågan och
            återkomma till riksdagen med förslag.
          </note>
          <note>
            När det gäller översynen av socialförsäkringsadministrationen
            anser jag att den bör kunna ske separat. Vi har också, som Henrik
            Järrel mycket väl vet, koncentration av handläggningen av vissa
            ärenden, till exempel efterlevandepensionen som vi hanterar uppe
            i Norrbotten och frågan om tandvårdsförmåner som vi har i Skåne.
            Jag anser att dessa saker inte står i konflikt med varandra.
          </note>
          <note type="speaker">
            Anf. 90 HENRIK S JÄRREL (m):
          </note>
          <note>
            Fru talman! Jag vill bara ställa en kompletterande fråga. De
            21 försäkringskassestyrelser som vi har i dag är relativt kringgärdade
            i sin beslutanderätt när det gäller hur man ska prioritera inom
            respektive försäkringskassa. Lagar och förordningar, styrtal och
            måldata begränsar i rätt hög grad styrelsernas handlingsfrihet.
          </note>
          <note>
            Min undran är: Är statsrådet beredd att i den här översynen låta
            utredaren även överväga i sitt förslag ett eventuellt förstatligande
            av försäkringskassorna?
          </note>
          <note type="speaker">
            Anf. 91 Statsrådet BERIT ANDNOR (s):
          </note>
          <note>
            Fru talman! I Regeringskansliet bereds för närvarande de direktiv
            som ska ligga till grund för den kommande översynen av socialförsäkringsadministrationen.
            Grunden för dessa direktiv finns angiven i budgetpropositionen.
            Jag måste få återkomma till riksdagen när det gäller denna fråga.
          </note>
          <note type="speaker">
            Anf. 92 TREDJE VICE TALMANNEN:
          </note>
          <note>
            Därmed var veckans frågestund avslutad, och jag vill tacka deltagande
            statsråd och ledamöter.
          </note>
          <note>
            3 § Justering av protokoll
          </note>
          <note>
            Justerades protokollet för den 22 november.
          </note>
          <note>
            4 § Utökning av antalet suppleanter i EU-
          </note>
          <note>
            nämnden
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i EU-nämnden skulle utökas
            från 29 till 30.
          </note>
          <note>
            Kammaren medgav denna utökning.
          </note>
          <note>
            5 § Val av extra suppleant i EU-nämnden
          </note>
          <note>
            Företogs val av extra suppleant i EU-nämnden.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i EU-nämnden
          </note>
          <note>
            Leif Björnlod (mp)
          </note>
          <note>
            6 § Avsägelser
          </note>
          <note>
            Tredje vice talmannen meddelade att Elisebeht
          </note>
          <note>
            Markström (s) avsagt sig uppdraget som ledamot i
          </note>
          <note>
            Parlamentariska församlingen i konferensen om säkerhet och samarbete
            i Europa (OSSE).
          </note>
          <note>
            Kammaren biföll denna avsägelse.
          </note>
          <note>
            Tredje vice talmannen meddelade att Marie Engström (v) avsagt
            sig uppdraget som suppleant i EU-
          </note>
          <note>
            nämnden.
          </note>
          <note>
            Kammaren biföll denna avsägelse.
          </note>
          <note>
            7 § Kompletteringsval
          </note>
          <note>
            Tredje vice talmannen meddelade att Moderata samlingspartiets
            riksdagsgrupp på grund av uppkomna vakanser anmält Ola Sundell
            som ledamot i Nordiska rådets svenska delegation efter Chris Heister
            och Cecilia Widegren som suppleant i Nordiska rådets svenska delegation
            efter Ola Sundell.
          </note>
          <note>
            Tredje vice talmannen meddelade vidare att Socialdemokraternas
            riksdagsgrupp anmält Carina Hägg som ledamot i Parlamentariska
            församlingen i konferensen om säkerhet och samarbete i Europa
            (OSSE)
          </note>
          <note>
            efter Elisebeht Markström.
          </note>
          <note>
            Tredje vice talmannen meddelade vidare att
          </note>
          <note>
            Vänsterpartiets riksdagsgrupp anmält Karin Thorborg som suppleant
            i EU-nämnden efter Marie Engström.
          </note>
          <note>
            Tredje vice talmannen förklarade valda till
          </note>
          <note>
            ledamot i Nordiska rådets svenska delegation
          </note>
          <note>
            Ola Sundell (m)
          </note>
          <note>
            ledamot i Parlamentariska församlingen i konferensen om säkerhet
            och samarbete i Europa (OSSE)
          </note>
          <note>
            Carina Hägg (s)
          </note>
          <note>
            suppleant i EU-nämnden
          </note>
          <note>
            Karin Thorborg (v)
          </note>
          <note>
            suppleant i Nordiska rådets svenska delegation
          </note>
          <note>
            Cecilia Widegren (m)
          </note>
          <note>
            Meddelande om uteblivet interpellationssvar
          </note>
          <note>
            Tredje vice talmannen meddelade att interpellation 2002/03:24
            av Per Westerberg (m) om avanmälan av TV-licenser skulle utgå
            och besvaras vid ett senare tillfälle.
          </note>
          <note>
            8 § Svar på interpellation 2002/03:38 om barnens rätt
          </note>
          <note type="speaker">
            Anf. 93 Statsrådet BERIT ANDNOR (s):
          </note>
          <note>
            Fru talman! Kerstin-Maria Stalin har frågat mig hur jag tänker
            mig att arbeta vidare med att vara barnens röst och se till att
            alla barn får samma rättigheter och lika värde. Kerstin-Maria
            Stalin har därvid angivit några exempel där hon anser att vissa
            barn diskrimineras i samhället när det gäller att tillgodose deras
            rättigheter. Hon nämner särskilt flyktingbarn, barn som lever
            i ekonomiskt utsatta familjer och hemlösa barn.
          </note>
          <note>
            Som ansvarig minister för barnpolitiken är det mitt uppdrag att
            se till att barnkonventionen beaktas och att det finns ett barnperspektiv
            i de frågor som regeringen beslutar om och som rör barn. Det ligger
            också inom mitt ansvarsområde att driva på genomförandet av konventionen
            inom olika områden och att därvid se till alla barns intressen.
            Även om de flesta barn i Sverige i dag mår bra och lever under
            goda materiella förhållanden, finns det barn som inte har det
            så bra. De exempel Kerstin-Maria Stalin nämner är några, man jag
            kan ta fram fler. Till exempel kan jag nämna den rapport om barns
            och ungas skador som presenterades av Barnsäkerhetsdelegationen
            förra veckan. Där framkom att det finns stora regionala skillnader
            när det gäller risken att råka ut för olycksfall och att det finns
            flickor i tonåren som skadar sig själva eller i värsta fall begår
            självmord. Det är också angelägna frågor som jag som barnminister
            kommer att ta mig an.
          </note>
          <note>
            I den rapport som regeringen lämnade till FN:s barnrättskommitté
            för ett par veckor sedan har regeringen gett en beskrivning inte
            bara i form av faktaupplysningar, utan även lyft fram områden
            där vi ser att det finns brister. Det gäller bland annat barn
            som lever i familjer med svag ekonomi, barn med funktionshinder,
            ensamkommande flyktingbarn, mobbning och kränkande behandling
            i skolorna. De stora nedskärningar som under 1990-talet gjordes
            i kommunernas verksamheter såsom skola och förskola tas också
            upp, och här har ju riksdagen som bekant beslutat om ett betydande
            tillskott till kommunerna.
          </note>
          <note>
            Jag kan försäkra Kerstin-Maria Stalin om att jag tar mitt uppdrag
            som barnminister på fullt allvar och att jag kommer att aktivt
            arbeta för att ytterligare stärka barns rättigheter i Sverige.
            I det arbetet är det också viktigt för mig att ha goda kontakter
            med barn och ungdomar. Den referensgrupp med barn och unga från
            olika delar av Sverige, som tillsattes av min företrädare Ingela
            Thalén, kommer jag att fortsätta att ha kontakter med, och jag
            kommer också att se till att träffa barn och unga när jag besöker
            olika delar av
          </note>
          <note>
            Sverige.
          </note>
          <note>
            Avslutningsvis vill jag säga att arbetet med att förverkliga
            barnkonventionen är ett långsiktigt arbete
          </note>
          <note>
            - det är en ständigt pågående process. Även om vi i
          </note>
          <note>
            Sverige har kommit väldigt långt när det gäller att förverkliga
            våra åtaganden för barn och unga, så finns det mycket kvar att
            göra. Principen att inget barn får diskrimineras, utan att alla
            ska ges möjlighet att få sina rättigheter tillgodosedda, är en
            utmaning även för ett samhälle som det svenska.
          </note>
          <note type="speaker">
            Anf. 94 KERSTIN-MARIA STALIN (mp):
          </note>
          <note>
            Fru talman! Tack för svaret! Jag tvivlar inte en sekund på att
            Berit Andnor inte tar sitt uppdrag som barnminister på allvar!
            Jag vet att ministern är en plikttrogen, noggrann och engagerad
            person. Men det är ett svårt jobb ministern har.
          </note>
          <note>
            Jag ställde den här interpellationsfrågan efter frågestunden
            den 7 november, då jag frågade om flyktingbarns rätt och om barnkonventionen.
            Jag tyckte då att vår nya barnminister skönmålade lika mycket
            som ministern tyckte att jag överdrev åt det negativa hållet i
            min verklighetsbeskrivning. Men en del barn diskrimineras faktiskt.
            I artikel 2 i barnkonventionen framgår att alla barn har samma
            rättigheter och lika värde. Ingen får diskrimineras.
          </note>
          <note>
            Nu tycker jag att ministern inte ett dugg skönmålar utan till
            och med pekar på fler misshälligheter än jag. Nästan varenda dag
            efter den frågestund jag var med i har jag läst i tidningarna
            om olika saker som berör barn. Det är till exempel inte bara de
            ensamma flyktingbarnen som far illa i det svenska asylsystemet.
            Ingrid Schiöler, flyktingkonsulent på Röda korset i Göteborg,
            har på bara några månader träffat på åtta familjer där något av
            barnen har försökt att begå självmord.
          </note>
          <note>
            Jurister som ska företräda barn i domstol, inte bara invandrarbarn
            utan andra barn, väljer ofta att inte ens ta reda på vad barnet
            vill. Barns möjligheter att komma till tals i svenska domstolar
            behöver stärkas visar en ny avhandling vid Lunds universitet.
          </note>
          <note>
            Det är bra med referensgruppen som statsrådet berättar om. Det
            är jättebra och konkret. Men sedan är det svårt och ogripbart
            att driva på genomförandet av barnkonventionen inom olika områden
            så att alla barn behandlas lika. Där efterlyser jag lite mer konkreta
            åtgärder.
          </note>
          <note type="speaker">
            Anf. 95 Statsrådet BERIT ANDNOR (s):
          </note>
          <note>
            Fru talman! Låt mig först understryka vad Kerstin-Maria Stalin
            sade i inledningen. I debatter blir det många gånger svart och
            vitt. Det kanske blir lite hårdraget. Därför välkomnar jag att
            vi har fått tillfälle att diskutera frågan på det här sättet igen,
            så att vi får lite mer tid än den minut som vi hade tillfälle
            att använda oss av i samband med frågestunden. Det gör naturligtvis
            att det blir korthugget, och det gör kanske att nyanserna i svaret
            inte blir vad de skulle vara.
          </note>
          <note>
            Jag tycker att de exempel jag har pekat på och som Kerstin-Maria
            Stalin pekar på i sitt svar till mig visar hur viktigt det är
            att vi systematiskt och långsiktigt arbetar med att se till att
            barnkonventionen finns med i beslutsfattandet på alla olika nivåer
            i vårt samhälle som berör barn och barns rättigheter. Det visar
            verkligen behovet av att systematiskt i till exempel kommunerna,
            i landstingen, men också i våra myndigheter, ha ett barnperspektiv
            när man fattar beslut. Då kan man naturligtvis utveckla beslutsfattandet
            utifrån en rad olika metoder. Så sker också.
          </note>
          <note>
            Det är bara att beklaga att detta arbete kanske inte förekommer
            precis överallt. Där har vi ett gemensamt ansvar för att se till
            att vi driver på arbetet. Där har
          </note>
          <note>
            Barnombudsmannen ett särskilt uppdrag för att utveckla metoder,
            ligga på och se till att kommuner, landsting och myndigheter blir
            bättre på att ta till vara barns rättigheter. Det kan inte nog
            understrykas.
          </note>
          <note>
            Jag har för avsikt att återkomma till riksdagen med en uppföljning
            av den strategi, den plan, som antogs enhälligt i riksdagen 1999
            när det gäller hur vi ska införliva barnkonventionen i beslutsfattandet.
            Det får vi följa upp, titta över och se på om vi kan förbättra
            vårt arbete inom området. Jag är helt övertygad om att vi allesammans
            vill finna vägar så att vi verkligen kan garantera - det var kanske
            ett ord som gick för långt, men göra så mycket vi bara kan - att
            barns rättigheter stärks och se till att våra barn och unga lever
            tryggt under goda uppväxtvillkor.
          </note>
          <note>
            Jag hoppas att vi kan återkomma till detta och föra en diskussion
            kring hur vi kan konkretisera detta arbete. Jag ser verkligen
            fram emot ett nära och utvecklat samarbete inom det här området.
          </note>
          <note type="speaker">
            Anf. 96 KERSTIN-MARIA STALIN (mp):
          </note>
          <note>
            Fru talman! Det gör jag med. Jag har för mig att jag har väckt
            en motion om uppföljning av strategin för att införliva barnkonventionen.
            Det var för att jag tyckte att den var så okonkret. Jag ser fram
            emot detta, och jag kommer kanske att kunna vara med på ett hörn
            så att det blir konkret.
          </note>
          <note>
            Jag hörde med ett halvt öra på frågestunden. Jag var lite okoncentrerad
            eftersom jag satt och skrev inför den här debatten. Jag hörde
            frågan om dödsmisshandeln av pojken. Jag hörde att ministern sade
            att frågan sorterar under justitieministerns område.
          </note>
          <note>
            Frågestunderna är korta, och det är det som är det stora kruxet.
            Jag hade tänkt min nästa fråga som följer: Hur ämnar ministern
            samordna handhavandet av barnfrågor med justitieministern och
            Jan O Karlsson, migrationsministern, så att det blir gemensamt
            barnens röst? Jag kom precis från den tvärpolitiska barngruppens
            första möte i dag. Jag hoppas att det ska bli sådant från alla
            håll, så att det inte blir någon ansvarsutspädning. Det är ett
            sådant bra ord. Det var
          </note>
          <note>
            Peter Paul Heinemann som hittade på det ordet när han var radiodoktor.
            Han pratade om mobbning, och han sade att om alla ska göra mycket
            olika på olika sätt blir det ansvarsutspädning.
          </note>
          <note type="speaker">
            Anf. 97 Statsrådet BERIT ANDNOR (s):
          </note>
          <note>
            Fru talman! Som ansvarig minister just för barnpolitiken har
            jag ett ansvar för att se till att vi har ett barnperspektiv i
            alla de beslut som regeringen fattar.
          </note>
          <note>
            Det innebär att inom olika områden, t.ex. trafikpolitiska området,
            inom justitieministerns område, inom flyktingministerns område,
            hanteras frågor som berör barn. Min uppgift är att samordna arbetet
            och se till att vi beaktar barnets perspektiv i beslutsfattandet.
          </note>
          <note>
            Det gäller inte bara i Regeringskansliet. Ansvaret går ju vidare
            än så. Det gäller att vara pådrivande och se till att vi får ett
            barnperspektiv i beslutsfattandet på andra nivåer i samhället
            och i våra myndigheter. Det innebär att jag på inget vis vill
            frånta mig det ansvaret. Vi har en samordningsfunktion uppbyggd
            inom departementet som arbetar med att plocka in synpunkter från
            alla departementen. Det var inte det som var avsikten med mitt
            svar.
          </note>
          <note>
            Jag vill inte kommentera enskilda fall eller ärenden som är uppe
            till diskussion. Däremot vill jag poängtera att frågan om straffskalor
            sorterar under justitieministerns område. I de samtal som jag
            har haft med justitieministern har jag fått klart för mig att
            justitieministern förbereder ett initiativ inom detta område.
            Min uppgift är att se till att justitieministern ständigt och
            jämt, liksom alla andra ministrar, beaktar barns rättigheter.
          </note>
          <note type="speaker">
            Anf. 98 KERSTIN-MARIA STALIN (mp):
          </note>
          <note>
            Fru talman! Det är bra. Apropå straffskalor: Jag satt med i kommittén
            mot barnmisshandel. Vi pratade också om straffskalor och - som
            jag tror statsrådet sade på frågestunden - om att det är viktigt
            att utbilda alla. Domstolar, åklagare och poliser ska bli kunniga.
          </note>
          <note>
            Det är jättebra.
          </note>
          <note>
            Hjälp mig att följa upp detta så att inte betänkandet om barnmisshandel
            hamnar under mattan utan att det blir en proposition. Det finns
            många bra förslag.
          </note>
          <note>
            Vad tycker statsrådet om att ha en barnbilaga till budgetar som
            tvingar oss att se konsekvenserna av hur beslut påverkar barn?
          </note>
          <note type="speaker">
            Anf. 99 Statsrådet BERIT ANDNOR (s):
          </note>
          <note>
            Fru talman! Låt mig säga att det just nu förbereds en proposition
            i fråga om bl.a. barnmisshandel. Den bygger på arbetet i den kommitté
            som Kerstin-Maria
          </note>
          <note>
            Stalin har varit ledamot av.
          </note>
          <note>
            Ansvaret för den propositionen ligger inte på mig utan på Morgan
            Johansson, beroende på att många av de förslag som diskuteras
            har bäring på socialtjänstlagen och lagen om vård av unga. Det
            är förklaringen till den ansvarsfördelning vi har.
          </note>
          <note>
            När det gäller barnbilaga vill jag understryka att jag delar
            uppfattningen om att det är viktigt att vi har en sådan bilaga.
            Jag vill samtidigt säga att vi i budgeten i dag har en fördelningspolitisk
            bilaga, där många av de frågor som rör framför allt barn som lever
            i familjer med dålig ekonomi finns belysta. Men jag tycker att
            vi kan göra det bättre, och jag har för avsikt att fortsätta med
            det arbetet och försöka se till att vi får en barnbilaga till
            budgeten.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2002/03:43 om handläggningen av arbetsskadeärenden
          </note>
          <note type="speaker">
            Anf. 100 Statsrådet BERIT ANDNOR (s):
          </note>
          <note>
            Fru talman! Håkan Larsson har frågat socialministern dels om
            han avser att verka för att planerna på att koncentrera handläggningen
            av arbetsskadeärenden till några få orter fullföljs, dels vilka
            åtgärder socialministern avser att vidta för att bibehålla en
            decentraliserad organisation av kassorna i länen.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Bakgrunden till att frågan om koncentration av handläggningen
            av arbetsskadeförsäkringen kommit upp till diskussion, och att
            en utredare tillsatts, är den kritik som riktats mot försäkringskassorna.
            Kritik har under en rad år förts fram av såväl Riksförsäkringsverket
            som Justitieombudsmannen. Brister i handläggningen har bland annat
            framkommit i fråga om kvaliteten på beslutsunderlagen men även
            i fråga om de medicinska bedömningar som måste göras i arbetsskadeärenden.
            Enligt Riksförsäkringsverket är det även så att det finns stora
            regionala skillnader vid bedömningen av arbetsskador. Vidare framgår
            av tillsynsrapporter att förvaltningslagens bestämmelser inte
            alltid följs. Det är alltså fråga om brister som leder till rättsosäkerhet
            för den enskilde försäkrade.
          </note>
          <note>
            Förutom kritiken från granskande myndigheter framförs fortlöpande
            kritik från de försäkrade. Brev och telefonsamtal från skadade
            personer vittnar om att många försäkrade upplever att de inte
            får en riktig bedömning. I en sådan situation måste regeringen
            ställa sig frågan vad man kan göra för att förbättra handläggningen,
            så att de försäkrade kan känna rättssäkerhet.
          </note>
          <note>
            Det kan noteras att från de försäkrades sida förs ingen diskussion
            om värdet av att ha geografisk närhet till handläggaren i arbetsskadeärenden.
            De enskilda försäkrade för i stället fram frågor såsom kunskaper
            om förmånssystemet och arbetsmiljöfrågor, korrekt hantering av
            ärendet och medicinsk sakkunskap.
          </note>
          <note>
            Det som tycks ligga de försäkrade närmast är uppenbarligen sådana
            faktorer som bidrar till korrekta beslut i det enskilda ärendet
            - beslut som kan upplevas som rättvisa.
          </note>
          <note>
            Utredaren har den 15 oktober lämnat ett förslag som nu ska beredas
            innan beslut fattas. Betänkandet är för närvarande på remiss.
            Eftersom remissvaren inte kan förväntas förrän januari nästa år
            är det svårt att redan nu uttala sig om vilka faktorer som kommer
            att styra ett beslut om koncentration. I avvaktan på remissynpunkterna
            och den efterföljande beredningen av ärendet kommer jag inte att
            vidta några åtgärder.
          </note>
          <note type="speaker">
            Anf. 101 HÅKAN LARSSON (c):
          </note>
          <note>
            Fru talman! Jag vill tacka barn- och familjeministern för svaret
            på min första interpellation i kammaren.
          </note>
          <note>
            Svaret stillar emellertid inte riktigt min oro för att regeringen
            förbereder en centralisering på det här området.
          </note>
          <note>
            I svaret hänvisas till utredarens förslag om att arbetsskadeärenden
            ska koncentreras till tre platser, jämfört med de 21 olika försäkringskassor
            som finns i dag. Det förslaget presenterades i oktober. Men koncentrationsförslaget
            är ju inget påfund av utredaren, utan det är en beställning från
            regeringen redan i direktiven, där man sade att man skulle koncentrera
            handläggningen av arbetsskadeärenden till maximalt fem orter i
            landet. Detta gjorde man trots att såväl
          </note>
          <note>
            Landstingsförbundet och Svenska kommunförbundet som Försäkringskasseförbundet
            och Försäkringsanställdas förbund avstyrkte en koncentration.
          </note>
          <note>
            Jag håller med om att det har funnits och finns en kritik, som
            ibland är allvarlig, mot brister i handläggningen. Men vad jag
            tvivlar på är att det verkligen är en lösning att koncentrera
            eller centralisera verksamheten. Jag frågar mig varför regeringen
            har en sådan övertro på koncentration och centralisering. Det
            är inte alltid någon lösning på de problem som finns.
          </note>
          <note>
            Dessutom pågår det ett väldigt omfattande arbete inom försäkringskassorna
            för att komma till rätta med de problem som finns. Jag har fått
            information om att kritiken i dag är mindre mot den handläggning
            som sker och att man klarar målen bättre och bättre. Jag tycker
            att försäkringskassorna måste få en chans att fortsätta arbetet
            med att förbättra sin handläggning och klara av de problem som
            finns. Kassorna själva är i varje fall övertygade om att de har
            goda möjligheter att klara problemen.
          </note>
          <note>
            De stora problemen gäller ohälsan. Samhället måste satsa offensivt
            för att få ned ohälsotalen och förbättra rehabiliteringen. Då
            är den fråga som jag vill ha upp till diskussion: Är verkligen
            en centralistisk omorganisation det bästa sättet att möta de här
            problemen? Även om man koncentrerar verksamheten kommer man aldrig
            att uppnå någon millimeterrättvisa eftersom varje fall är unikt.
            Jag tror, liksom
          </note>
          <note>
            Försäkringskasseförbundets ordförande Marianne
          </note>
          <note>
            Stålberg, att det är viktigt att arbetsskadeförsäkringen finns
            nära människorna. Det förvånar mig lite grann att regeringen inte
            verkar inse att detta är någonting som är positivt.
          </note>
          <note>
            Att kunskaperna försvinner från handläggarna i länen kan inte
            vara någon fördel. Att det blir svårare att få personlig kontakt
            geografiskt nära är inte heller någon fördel. Dessutom skulle
            ett genomförande av denna omorganisation naturligtvis inte vara
            gratis, utan under övergångsperioden skulle det bli ganska stora
            merkostnader. Dessutom är det ett regionalpolitiskt och decentralistiskt
            tveksamt förslag.
          </note>
          <note>
            I Berit Andnors och mitt gemensamma län Jämtland handlar det
            bara där om ett tiotal tjänster som skulle försvinna från försäkringskassan.
            Vi behöver ju utflyttning av fler samhälleliga arbetstillfällen
            i landet, inte att man drar bort dem som redan finns om detta
            kan undvikas.
          </note>
          <note>
            Jag tror att det är betydelsefullt att handläggningen sker nära
            dem som berörs. Jag hoppas att det också blir resultatet och regeringens
            slutsats efter den remissomgång som kommer och att centraliseringsplanerna
            läggs på hyllan.
          </note>
          <note type="speaker">
            Anf. 102 Statsrådet BERIT ANDNOR (s):
          </note>
          <note>
            Fru talman! Låt mig först hälsa Håkan Larsson välkommen. Det
            känns trevligt att få möta honom i hans första interpellationsdebatt.
            Det blir säkert fler tillfällen framöver, men jag vill verkligen
            hälsa honom välkommen till riksdagen och den här debatten.
          </note>
          <note>
            Jag tycker att vi måste ta utgångspunkt i varför frågan kommer
            upp över huvud taget. Det har sin grund i att inte bara regeringen
            utan framför allt tillsynsmyndigheterna, nämligen Riksförsäkringsverket,
          </note>
          <note>
            Justitieombudsmannen och de enskilda försäkringskassorna, har
            gjort bedömningen att den kvalitet som finns i beslutsfattandet
            när det gäller arbetsskadeförsäkringsärenden inte är tillräckligt
            hög och jämn över landet.
          </note>
          <note>
            Vi har en ny försäkring från halvårsskiftet som syftar till att
            skapa en trygghet och en rätt för den enskilde i de fall man blir
            skadad på jobbet. Då är det rimligt att de människor som skadas
            på jobbet också blir behandlade enhetligt, att det sker med rättssäkerhet
            och effektivitet och att enskilda personer som drabbas och är
            i en svår situation känner att de blir hanterade på ett rättvist
            sätt.
          </note>
          <note>
            Här finns stora brister. Då måste regeringen ta sitt ansvar och
            fundera på vad man kan göra åt detta. Det är det som är utgångspunkten.
          </note>
          <note>
            För att man då ska kunna göra den korrekta bedömningen i dessa
            ärenden måste man inse att det många gånger är komplicerade ärenden,
            där det krävs kunskap inom en rad olika områden och hög kompetens
            inom vissa områden. Det handlar om juridik. Det handlar om arbetsmarknadskunskap.
            Det handlar om kunskap om lönekollektivavtal, arbetsmarknadsförsäkringar
            och så vidare. Det är det som är bakgrunden till denna utredning.
          </note>
          <note>
            Utan att föregripa remissomgången och den beredning som kommer
            att ske i detta ärende måste jag ändå betona att det handlar om
            den enskildes rätt.
          </note>
          <note>
            Frågan är inte i första hand om det ska vara koncentration eller
            inte. Hur ska vi säkerställa den enskildes rätt? Där har vi ett
            ansvar. Och vi kan konstatera att vi med den organisation vi har
            i dag, och så som vi hanterar arbetsskadeärendena i dag, inte
            lever upp till det här. Vi måste säkerställa en rättssäker, enhetlig
            hantering i dessa frågor. Det är oerhört viktigt för tilltron
            till det allmänna systemet och till arbetsskadeförsäkringen.
          </note>
          <note>
            Försäkringskassorna har ju också, som Håkan
          </note>
          <note>
            Larsson mycket riktigt säger, själva insett detta på sina håll
            och startat en koncentrationsprocess. Anledningen är just att
            man inser att man inte kan säkerställa kompetensen på annat sätt.
            Problemet är att detta inte sker överallt. Men hur detta ska se
            ut i slutändan måste jag få lov att återkomma till.
          </note>
          <note type="speaker">
            Anf. 103 HÅKAN LARSSON (c):
          </note>
          <note>
            Fru talman! Tack för välkomstorden, Berit! Jag förstår naturligtvis
            orsaken till att den här diskussionen har kommit upp, att det
            är problem som måste åtgärdas. Vad jag däremot inte riktigt förstår
            är att lösningen är koncentration.
          </note>
          <note>
            Att en del försäkringskassor inom länen har samordnat och koncentrerat
            verksamheten är en sak, men det är ett mycket större steg att
            koncentrera detta till endast tre platser i hela Sverige - och
            regeringen sade ju i direktiven att det skulle vara maximalt fem
            platser.
          </note>
          <note>
            Jag tror inte alltid att koncentration och centralisering är
            en lösning på problem. Dessutom vet vi att det inom försäkringskassorna
            pågår ett seriöst och allvarligt arbete med att komma till rätta
            med de problem som finns. Samtidigt som man är hårt ansträngd
            av sjukförsäkringen och de ökade ohälsotalen försöker man klara
            ut det här.
          </note>
          <note>
            Vad jag förstår, i och med att jag har haft kontakt med försäkringskassorna,
            har kritiken också mildrats både från Riksförsäkringsverket och
            Justitieombudsmannen. Jag tycker att man ska låta försäkringskassorna
            fortsätta med de här ansträngningarna, för att se om de kan komma
            fram till en bra lösning och se till att detta finns kvar ute
            i länen.
          </note>
          <note>
            Sedan ställde jag en andra fråga i interpellationen om vad som
            kan göras för att upprätthålla en decentraliserad organisation
            i försäkringskassorna i länen.
          </note>
          <note>
            Den fick jag inte något riktigt svar på. Det är uppenbart att
            det finns en oro för att det här bara är ett steg i en fortsatt
            koncentration och ett förstatligande av hela försäkringssystemet.
            Det vore bra om Berit Andnor kunde ge en liten antydan om ambitionen.
            Det ska ju också tillsättas en kommitté för att se över hela organisationen.
            Är ambitionen att gå vidare och koncentrera och centralisera,
            eller vill man se över det på något annat sätt?
          </note>
          <note type="speaker">
            Anf. 104 Statsrådet BERIT ANDNOR (s):
          </note>
          <note>
            Fru talman! Låt mig återigen upprepa det jag sade inledningsvis.
            Detta är för mig egentligen inte en fråga om decentralisering
            eller centralisering eller koncentration eller icke koncentration.
            I grunden handlar det om att det är så viktigt att den arbetsskadeförsäkring
            vi har, vars syfte är att trygga situationen för människor som
            blir skadade i jobbet, fungerar bra och att den enskilde får den
            rätt som denne ska ha. Det är det som är utgångspunkten.
          </note>
          <note>
            De brister som har blivit påtalade under en rad år finns fortfarande.
            Jag vill betona, Håkan Larsson, att det fortfarande finns en betydande
            kritik kring handläggningen i dessa frågor. Som jag ser det är
            det inte acceptabelt. Vi kan inte ha det så, att människor som
            skadas i jobbet behandlas olika beroende på var de bor någonstans.
            Anledningen till att de behandlas olika är ju att vi inte, på
            det sätt som vi organiserar dessa frågor, klarar av att ha den
            kvalitet, den kompetens, när det gäller hanteringen av dessa ärenden
            som krävs för att vi ska få en enhetlighet och en rättssäkerhet.
            Det är det som är bakgrunden till hela diskussionen.
          </note>
          <note>
            Min uppgift - och jag hoppas även Håkan Larssons uppgift - är
            att se till att människor som skadas i jobbet hålls skadeslösa,
            att de får sin rätt hanterad på ett likvärdigt sätt. Det ska inte
            bero på var man bor någonstans. Och den koncentration som man
            arbetar med i dag inom försäkringskassorna har ju sin grund i
            att man måste säkerställa den breda kompetensen som behövs.
          </note>
          <note>
            Jag vill betona att detta är bakgrunden till att vi måste se
            till att vi har några personer som är riktigt duktiga och kan
            hantera de här ärendena på ett bra sätt. Men jag vill också säga
            att närheten är oerhört viktig för människor som kanske i nästa
            steg eller i olika steg är beroende av rehabilitering i sitt arbete.
          </note>
          <note>
            Det är i det avseendet som det är viktigt med närhet, men när
            det gäller att bedöma de arbetsskadeärenden som det här är fråga
            om handlar det om kompetens.
          </note>
          <note>
            Det är likabehandling, enhetlighet och rättssäkerhet som är det
            viktiga. Det är icke godtagbart att människor hanteras på olika
            sätt beroende på var de bor någonstans i landet. Det kan aldrig
            vara acceptabelt.
          </note>
          <note>
            Då underminerar vi ju hela tanken bakom arbetsskadeförsäkringen
            och den trygghet som man som enskild person ska känna.
          </note>
          <note>
            När det gäller översynen av socialförsäkringsadministrationen
            håller jag just nu på och arbetar med de här direktiven, och det
            är min ambition att det ska ske i nära samverkan med hela socialförsäkringsadministrationen
            och att vi ska ta tag i de frågor och de problem som vi egentligen
            är ganska överens om. Jag har inte för avsikt att i dag föregripa
            den översynen.
          </note>
          <note>
            Då skulle det ju inte vara någon mening med att tillsätta denna
            utredning. Jag måste be om att få återkomma i den frågan.
          </note>
          <note type="speaker">
            Anf. 105 HÅKAN LARSSON (c):
          </note>
          <note>
            Fru talman! Vi är säkert överens om att det är oerhört viktigt
            med rättssäkerhet och någorlunda lika behandling i alla delar
            av landet.
          </note>
          <note>
            Men från regeringens sida tror man att koncentration är en lösning,
            och det behöver det inte vara - där tror jag att vi skiljer oss
            åt. Det pågår ett omfattande arbete inom försäkringskassorna för
            att man ska lösa de problem som finns. Det finns säkerligen möjligheter
            att förbättra ytterligare, öka samverkan mellan kassorna och så
            vidare. Den diskussionen tycker jag ska få en chans. De ska inte
            bara mötas av att man säger att antalet orter ska minskas till
            maximalt fem och att utredaren kom fram till tre.
          </note>
          <note>
            Över huvud taget när det gäller statlig och samhällelig administration
            tror jag att det är väldigt viktigt att det diskuteras hur den
            ska fördelas över landet och att modern teknik används och överväganden
            görs som innebär att man kan vara nära människor i alla delar
            av landet. Jag tror att den diskussionen måste föras också i det
            här sammanhanget. Målsättningen, att man ska ha rättssäkerhet
            och behandla alla lika i hela landet, är vi överens om.
          </note>
          <note type="speaker">
            Anf. 106 Statsrådet BERIT ANDNOR (s):
          </note>
          <note>
            Fru talman! Låt mig ta vid där Håkan Larsson slutade. Frågan
            är hur vi ska säkerställa den likabehandling som vi då är överens
            om. Hur ska vi säkerställa rättssäkerheten? Hur ska vi säkerställa
            att man blir behandlad likvärdigt oavsett var man bor i landet?
            Det är ju frågeställningen.
          </note>
          <note>
            För min del är det viktigt att kunna säkerställa att vi kan upprätthålla
            den kompetens som krävs. Det här är en komplicerad lagstiftning
            som kräver kompetens inom flera olika områden, och då är frågan:
            Hur säkerställer vi den? Jag tror att det kan vara svårt att upprätthålla
            den kompetensen överallt. Det visar också försäkringskassornas
            pågående arbete, men det sker inte överallt, Håkan Larsson, det
            sker på några ställen. Jag tycker att det är bra. Det är klokt.
            Det styrs av den insikt som vi har.
          </note>
          <note>
            Låt mig återkomma till frågan när vi har haft remissomgången
            och frågan har varit ytterligare beredd. Det kanske finns bra
            och viktiga idéer att ta vara på. Jag är öppen för det. Det viktiga
            för mig är att se till att vi får en rättssäker och bra handläggning
            av dessa ärenden, för det handlar om att vi måste skapa trygghet
            och rättssäkerhet för enskilda individer som drabbas av skador
            på jobbet. Det är vår skyldighet att se till att det blir bra,
            och det är vår skyldighet att se till att vi har en organisation
            som lever upp till de berättigade krav som enskilda har.
          </note>
          <note>
            Överläggningen var härmed avslutad.
          </note>
          <note>
            10 § Anmälan om inkommen faktapromemoria om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            2002/03:FPM28 Strategi för konsumentpolitik
          </note>
          <note>
            2002-2006 KOM(2002)208 till lagutskottet
          </note>
          <note>
            11 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 27 november
          </note>
          <note>
            2002/03:198 av Cecilia Widegren (m) till jordbruksminister Ann-Christin
            Nykvist
          </note>
          <note>
            Svensk pälsdjursnäring
          </note>
          <note>
            2002/03:199 av Ulf Sjösten (m) till justitieminister Thomas Bodström
          </note>
          <note>
            Polisens uppgifter
          </note>
          <note>
            2002/03:200 av Carl-Axel Johansson (m) till utbildningsminister
            Thomas Östros
          </note>
          <note>
            Granskning av forskningen
          </note>
          <note>
            den 28 november
          </note>
          <note>
            2002/03:201 av Cristina Husmark Pehrsson (m) till utbildningsminister
            Thomas Östros
          </note>
          <note>
            Yrkeshögskola
          </note>
          <note>
            2002/03:202 av Cristina Husmark Pehrsson (m) till statsrådet
            Berit Andnor
          </note>
          <note>
            Förtidspension och anställning hos Samhall
          </note>
          <note>
            2002/03:203 av Mats Berglind (s) till näringsminister
          </note>
          <note>
            Leif Pagrotsky
          </note>
          <note>
            Elräkningar
          </note>
          <note>
            2002/03:204 av Claes-Göran Brandin (s) till näringsminister Leif
            Pagrotsky
          </note>
          <note>
            Utvärdering av privatiseringar
          </note>
          <note>
            2002/03:205 av Lena Adelsohn Liljeroth (m) till kulturminister
            Marita Ulvskog
          </note>
          <note>
            Nya pensionsvillkor för dansare och sångare
          </note>
          <note>
            2002/03:206 av Rolf Gunnarsson (m) till försvarsminister Leni
            Björklund
          </note>
          <note>
            Personal i räddningstjänstuppdrag
          </note>
          <note>
            2002/03:207 av Agneta Ringman (s) till utrikesminister Anna Lindh
          </note>
          <note>
            Kvinnors situation i Nigeria
          </note>
          <note>
            2002/03:208 av Carina Adolfsson Elgestam (s) till vice statsminister
            Margareta Winberg
          </note>
          <note>
            Åldersgränser
          </note>
          <note>
            2002/03:209 av Veronica Palm (s) till statsrådet Lena
          </note>
          <note>
            Hallengren
          </note>
          <note>
            Öppna förskolan i framtiden
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 3 december.
          </note>
          <note>
            12 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 27 november
          </note>
          <note>
            2002/03:134 av Ulla Löfgren (m) till kulturminister
          </note>
          <note>
            Marita Ulvskog
          </note>
          <note>
            Omfattningen av SVT:s filminköp
          </note>
          <note>
            2002/03:146 av Mona Jönsson (mp) till statsrådet Jan
          </note>
          <note>
            O Karlsson
          </note>
          <note>
            Flyktingar från Tjetjenien
          </note>
          <note>
            2002/03:147 av Jeppe Johnsson (m) till justitieminister Thomas
            Bodström
          </note>
          <note>
            Barnets bästa
          </note>
          <note>
            2002/03:149 av Gunilla Tjernberg (kd) till kulturminister Marita
            Ulvskog
          </note>
          <note>
            Regalskeppet Vasa
          </note>
          <note>
            2002/03:151 av Henrik S Järrel (m) till statsrådet Jan
          </note>
          <note>
            O Karlsson
          </note>
          <note>
            Ny instansordning vid prövning av överklaganden i
          </note>
          <note>
            Utlänningsnämnden
          </note>
          <note>
            2002/03:152 av Johan Pehrson (fp) till statsrådet Jan
          </note>
          <note>
            O Karlsson
          </note>
          <note>
            Humanitära skäl och barnets bästa
          </note>
          <note>
            2002/03:154 av Johan Pehrson (fp) till justitieminister Thomas
            Bodström
          </note>
          <note>
            Straffskärpning för våld mot barn
          </note>
          <note>
            2002/03:155 av Tasso Stafilidis (v) till justitieminister Thomas
            Bodström
          </note>
          <note>
            Kopieringsskyddade cd-skivor
          </note>
          <note>
            2002/03:157 av Ulla Hoffmann (v) till utrikesminister
          </note>
          <note>
            Anna Lindh
          </note>
          <note>
            Svensk ratificering av FN-konventionen om migrantarbetares rättigheter
          </note>
          <note>
            2002/03:158 av Rolf Gunnarsson (m) till justitieminister Thomas
            Bodström
          </note>
          <note>
            Polisens situation i Dalarna
          </note>
          <note>
            2002/03:159 av Ulf Sjösten (m) till statsrådet Hans
          </note>
          <note>
            Karlsson
          </note>
          <note>
            Styrningen av AMS och länsarbetsnämnderna
          </note>
          <note>
            2002/03:161 av Stefan Attefall (kd) till statsrådet Jan
          </note>
          <note>
            O Karlsson
          </note>
          <note>
            FN:s internationella konvention för skydd av migrantarbetare
          </note>
          <note>
            2002/03:162 av Erik Ullenhag (fp) till statsrådet Jan
          </note>
          <note>
            O Karlsson
          </note>
          <note>
            FN:s konvention för migrantarbetare
          </note>
          <note>
            2002/03:166 av Cecilia Widegren (m) till justitieminister Thomas
            Bodström
          </note>
          <note>
            Polisiär verksamhet i kommunerna
          </note>
          <note>
            2002/03:170 av Lena Ek (c) till statsrådet Jan O
          </note>
          <note>
            Karlsson
          </note>
          <note>
            Försvunna ensamma asylsökande barn
          </note>
          <note>
            2002/03:171 av Gustav Fridolin (mp) till statsrådet
          </note>
          <note>
            Jan O Karlsson)
          </note>
          <note>
            Migrantarbetares rättigheter
          </note>
          <note>
            2002/03:173 av Ulrik Lindgren (kd) till justitieminister Thomas
            Bodström
          </note>
          <note>
            Polisverksamheten i Dalarna
          </note>
          <note>
            2002/03:174 av Anita Sidén (m) till utbildningsminister Thomas
            Östros
          </note>
          <note>
            Judiska skolan i Göteborg
          </note>
          <note>
            2002/03:175 av Cristina Husmark Pehrsson (m) till statsrådet
            Berit Andnor
          </note>
          <note>
            Samordnad information om stödinsatser
          </note>
          <note>
            2002/03:176 av Lars Gustafsson (kd) till socialminister Lars
            Engqvist
          </note>
          <note>
            Socialstyrelsens översyn av specialistkompetenser
          </note>
          <note>
            2002/03:177 av Hans Hoff (s) till socialminister Lars
          </note>
          <note>
            Engqvist
          </note>
          <note>
            Sjukhussjukan
          </note>
          <note>
            2002/03:178 av Chatrine Pålsson (kd) till socialminister Lars
            Engqvist
          </note>
          <note>
            Undernäring hos äldre
          </note>
          <note>
            2002/03:179 av Gustav Fridolin (mp) till statsrådet
          </note>
          <note>
            Jan O Karlsson
          </note>
          <note>
            Vård för asylsökande
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 3 december.
          </note>
          <note>
            13 § Kammaren åtskildes kl. 15.40.
          </note>
          <note>
            Förhandlingarna leddes av förste vice talmannen från sammanträdets
            början till och med 1 § anf. 22 och av tredje vice talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
