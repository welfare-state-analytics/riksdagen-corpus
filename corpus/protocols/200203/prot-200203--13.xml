<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--13</head>
          <docDate when="2002-11-07">2002-11-07</docDate>
        </div>
      </front>
      <body>
        <div>
          <note>
            14.00 - 22.31
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------
          </note>
          <note>
            1 § Avsägelse
          </note>
          <note>
            Förste vice talmannen meddelade att Chris Heister (m) anhållit
            om entledigande från uppdraget som ledamot av riksdagen från och
            med den 7 november.
          </note>
          <note>
            Kammaren biföll denna anhållan.
          </note>
          <note>
            2 § Ansökan om ledighet
          </note>
          <note>
            Förste vice talmannen meddelade att Åsa Domeij
          </note>
          <note>
            (mp) ansökt om föräldraledighet under tiden den
          </note>
          <note>
            11 november till och med den 20 december.
          </note>
          <note>
            Kammaren biföll denna ansökan.
          </note>
          <note>
            Förste vice talmannen anmälde att Gunnar Goude
          </note>
          <note>
            (mp) skulle tjänstgöra som ersättare för Åsa Domeij.
          </note>
          <note>
            3 § Anmälan om ordförande och vice ordförande i vissa utskott
          </note>
          <note>
            Förste vice talmannen anmälde att Tomas Eneroth
          </note>
          <note>
            (s) utsetts till ordförande i socialförsäkringsutskottet,
          </note>
          <note>
            Susanne Eberstein (s) till förste vice ordförande i justitieutskottet
            och Kristina Zakrisson (s) till andre vice ordförande i socialutskottet
            från och med den
          </note>
          <note>
            5 november.
          </note>
          <note>
            4 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            2002/03:FPM17 Främjande av biodrivmedel
          </note>
          <note>
            KOM(2002)508 till miljö- och jordbruksutskottet
          </note>
          <note>
            5 § Allmänpolitisk debatt (forts. från prot. 12)
          </note>
          <note>
            Regionalpolitik och infrastruktur
          </note>
          <note type="speaker">
            Anf. 1 CECILIA WIDEGREN (m):
          </note>
          <note>
            Herr talman, ledamöter och övriga åhörare! Sverige måste vara
            attraktivt. Det behövs en politik för att företag ska kunna expandera
            och individer få möjlighet att växa. I syfte att skapa ett konkurrenskraftigt
            klimat är en rad åtgärder viktiga. Jag tänker använda detta anförande
            till att tala om vikten av infrastruktur för förnyelsen av svensk
            ekonomi.
          </note>
          <note>
            Bristen på en bra och effektiv infrastruktur verkar tillbakahållande
            på våra storstadsregioner och hindrar också tillväxten att spridas
            till mer tätbefolkade och mindre expansiva regioner i vårt land.
          </note>
          <note>
            Just eftersom infrastrukturen är en så viktig grund för en god
            tillväxt och för att ge lika möjligheter för alla - till exempel
            en god utbildning - beklagar jag oerhört mycket i dag att det
            är helt tomt borta på statsrådens bänkar när vi för denna diskussion.
            Är det så illa att den socialdemokratiska regeringen inte inser
            vikten av en god infrastruktur för en god tillväxt? Eller är det
            så illa att man är nöjd med dagens infrastruktur och därför inte
            vill delta i diskussionen?
          </note>
          <note>
            Herr talman! Med tanke på de nödvändiga beslut som nu står inför
            dörren är det nästintill oansvarigt att inte vilja delta. Det
            skulle jag vilja säga till regeringens nya infrastrukturminister
            Ulrica Messing.
          </note>
          <note>
            Men efter förra veckans frågestund då jag hade möjlighet att
            ställa en kort och koncis fråga till det nya statsrådet förstår
            jag att dessa områden är nya och stora för henne. Jag frågade
            då som jag gör nu: Anser den socialdemokratiska regeringen att
            det är rimligt att vi har en motorväg mellan Sveriges huvudstad
            och
          </note>
          <note>
            Sveriges andra stad, Göteborg? Svaret blev att en utbyggnad av
            E 6:an är viktig att fullfölja. Norrmännen kanske gläds åt att
            Oslo plötsligt har blivit Sveriges huvudstad.
          </note>
          <note>
            Dessvärre är felsägningen som statsrådet gjorde självklar utifrån
            den förutsättning som finns i dag.
          </note>
          <note>
            Man har inte ens koll på de stora stråken i Sverige som har nog
            så stor betydelse för svensk tillväxt. E 20
          </note>
          <note>
            är bara en av de oerhört eftersatta vägar som finns runtom i
            vårt land. Det finns många fler eftersatta områden, både vägar,
            järnvägar, flygplatser, hamnar,
          </note>
          <note>
            IT- och sjöfartsobjekt när det gäller infrastruktur. Det finns
            effektiva planer från både vägverk och andra som man mycket väl
            kan följa upp för att få fart på
          </note>
          <note>
            Sverige. Det är inte planer som saknas.
          </note>
          <note>
            Många ropar i dag efter statens ansvar på området.
          </note>
          <note>
            Barnfamiljer, åkare, pendlare och andra vill verkligen få nya
            möjligheter. Jag tycker att man ska ta det ansvar som man har
            eller ha en diskussion om ansvaret ska ligga på staten över huvud
            taget.
          </note>
          <note>
            Den socialdemokratiska regeringen är i dag beroende av två tillväxtfientliga
            partier, Vänsterpartiet och Miljöpartiet. Det står skattebetalarna
            väldigt dyrt, inte minst ur näringslivssynpunkt. Ska vi få en
            positiv utveckling så att vi får råd att anställa fler i skolan
            och i vården? Man bör nog fundera över vilka samarbetspartner
            man har om man ska kunna klara det.
          </note>
          <note>
            Beroendet av Vänsterpartiet och Miljöpartiet har ett väldigt
            högt pris. Trafikanterna tvingas betala detta.
          </note>
          <note>
            Den ekonomiska prioritering regeringen gjorde i förra höstens
            mycket efterlängtade infrastrukturproposition innebär att anslagen
            till järnvägssatsningar kraftigt sväller. Men de stora behoven
            finns både enligt Vägverket och Godstransportdelegationen inom
            vägsektorn. Regeringen borde därför omgående redovisa skälen till
            att man valde järnvägarna.
          </note>
          <note>
            Herr talman! Kommunikationer har väldigt stor regional betydelse
            både för var människor bor och var de har möjlighet att arbeta.
            De har väldigt stor betydelse inte minst på landsbygden.
          </note>
          <note>
            Regeringens överenskommelse med Vänsterpartiet och Miljöpartiet
            innebär också att vi ska få trängselavgifter för att reglera vägtrafiken.
            Detta sker i en nationell förhandling med regeringsmakten ovanför
            huvudet på de kommunala beslutsfattarna - tvärtemot vad som sades
            i den tidigare infrastrukturpropositionen.
          </note>
          <note>
            Enligt vår mening är det helt fel väg att gå. De problem som
            finns i dag beror i stor utsträckning på att vägkapaciteten är
            otillräcklig. Enstaka vägtrafikanter ska inte betala ytterligare
            för de redan i dag undermåliga vägarna.
          </note>
          <note>
            De som på allvar vill ta del av regional politik och få balans
            i de obalanser som finns runtom i landet borde aktivt stödja de
            lokala folkomröstningskrav som nu ställs så att det inte blir
            ett nationellt beslut som förringar det decentraliserade kommunala
            självstyre som vi så många förfäktar.
          </note>
          <note>
            Herr talman! Vår uppfattning är att infrastrukturen är av oerhört
            stor betydelse för människor och företag, men vår uppfattning
            skiljer sig från regeringens på många punkter. Tydligast syns
            detta i de ekonomiska prioriteringarna. Vi har länge varit av
            den uppfattningen att det framför allt är vägnätet som är i stort
            behov av resursförstärkningar. Vi har tydligt markerat detta i
            vårt budgetförslag. Redan för fyra år sedan avsatte vi 22 miljarder
            kronor mer än regeringen både till järnvägar och till vägar. Med
            vårt förslag kan de nödvändiga investeringarna komma i gång omedelbart.
          </note>
          <note type="speaker">
            Anf. 2 ERLING WÄLIVAARA (kd):
          </note>
          <note>
            Herr talman! Under valrörelsen försäkrade samtliga partier att
            de ville arbeta för att hela landet ska leva. De flesta av oss
            är överens om denna målsättning. Men när målsättningen ska utformas
            i praktisk politik skiljs vägarna åt. För somliga partier verkar
            det mer handla om läpparnas bekännelse än om konkret politik.
            Men jag hoppas att vi alla kan vara överens om att de yttre förutsättningarna
            inte är riktigt lika i hela landet. Olika regioner har olika förutsättningar.
          </note>
          <note>
            Norrbotten, som upptar en fjärdedel av landets yta, har sina
            speciella förutsättningar. Klimat och avstånd är två faktorer
            som påverkar förutsättningarna för att leva och bo i länet.
          </note>
          <note>
            En höjning av energiskatten slår hårdare mot de norra delarna
            än mot de södra delarna, eftersom ett hushåll i norr förbrukar
            dubbelt så mycket energi jämfört med motsvarande hushåll längre
            söderut.
          </note>
          <note>
            Avstånden är långa till det mesta för de flesta i
          </note>
          <note>
            Norrbotten. På många orter finns inte heller några allmänna kommunikationer
            att tillgå. Bilen är det enda alternativet, och då har de höga
            drivmedelsskatterna stor betydelse.
          </note>
          <note>
            Herr talman! Jag tror inte på några enkla lösningar för att komma
            till rätta med orättvisorna i landet.
          </note>
          <note>
            Enstaka punktåtgärder eller brandkårsutryckningar löser inte
            problemen. Ska vi kunna ge hela landet möjlighet att utvecklas
            och överleva behövs ett batteri av konstruktiva och offensiva
            åtgärder. Gammal skåpmat duger icke längre. Den tiden är förbi.
          </note>
          <note>
            Tyvärr verkar regeringen helt sakna förmågan till nytänkande
            i regionalpolitiska frågor. Fortfarande verkar regeringen tro
            att bara vi ger fagra löften och upprepar finurliga slogan som
            "Stolt men inte nöjd"
          </note>
          <note>
            och "Hela landet ska leva" så får vi folk att tro att någonting
            stort är på gång. Tyvärr är det inte så.
          </note>
          <note>
            Herr talman! Ett av de största bekymren i Norrbotten är befolkningsutvecklingen.
            Vi blir allt färre, det föds för få barn, befolkningen blir äldre
            och sjukare. Bristen på jobb tvingar ungdomar från länet. Då är
            det kanske inte så konstigt att sjuktalen i Norrbottenskommunerna
            är bland de högsta i landet.
          </note>
          <note>
            Herr talman! På 60-talet var vi vana vid att all hjälp skulle
            komma från Stockholm. Vi stod med mössan i hand, bugade och väntade
            på att någon nådig minister från Stockholm skulle komma med något
            sysselsättningspaket eller bidragspengar i portföljen.
          </note>
          <note>
            Situationen är inte så olik i dag. Nu ropar man inte efter mer
            bidrag, men den är inte så olik i dag, på
          </note>
          <note>
            2000-talet. I valrörelsen stod många partiföreträdare och ropade
            på hjälp från Stockholm. "Utlokalisera statliga verk och myndigheter
            till Norrbotten", skallade ropen. Är det här Norrbottens framtid?
            Visst är utlokalisering av lämpliga myndigheter en möjlighet.
          </note>
          <note>
            Det kan ge oss tillfälligt andrum i en nödsituation -
          </note>
          <note>
            men en bestående lösning på lands- och glesbygdens problem lär
            det knappast vara.
          </note>
          <note>
            Ska utvecklingen kunna vändas behövs offensiva åtgärder. Möjligheterna
            finns i Norrbotten, men frågan är: Finns viljan att förändra och
            vända resursströmmarna från Norrbotten till Norrbotten? Jag tänker
            då i första hand på en återföring av delar av vattenkraftsvinsterna.
            Varför är Socialdemokraterna med sina stödpartier så ovilliga
            att åstadkomma sådana förändringar?
          </note>
          <note>
            Skogen, malmen och vattenkraften är näringar som byggt upp välfärden
            i Sverige under årtionden.
          </note>
          <note>
            Nu behövs beslut som ger bättre villkor för näringslivet, för
            småföretagen, för jord- och skogsbruk, för hushållen, för de enskilda
            människorna i Norrbotten.
          </note>
          <note>
            Herr talman! Kristdemokraterna har lagt flera konkreta förslag
            som skulle göra det möjligt för hela landet att utvecklas och
            fortleva, bland annat:
          </note>
          <note>
            · en 7-procentig sänkning av arbetsgivaravgiften på lönesummor
            upp till 900 000 kr redan nästa år;
          </note>
          <note>
            · sänkt dieselskatt för jordbruks- och anläggningsmaskiner ned
            till 53 öre/liter år 2004;
          </note>
          <note>
            · en generell sänkning av dieselskatten med 25 öre
          </note>
          <note>
            /liter och en sänkning av bensinskatten med 25
          </note>
          <note>
            öre/liter i stödområde A. Det motsvarar en sänkning med 31 öre/liter
            i ett första steg.
          </note>
          <note>
            · Samtidigt vill vi sänka gränsen för reseavdragen från 7 000
            till 5 000 kr. Detta gynnar boende i glesbygden där man har långa
            resor till och från arbetet, inte enbart glesbygden i Norrbotten
            utan i hela landet.
          </note>
          <note>
            Herr talman! Arbetslösheten är hög i Norrbotten.
          </note>
          <note>
            Enligt länsarbetsnämndens senaste rapport är andelen öppet arbetslösa
            och människor i åtgärder ca 9 %.
          </note>
          <note>
            Sedan har näringsministern gått ut och sagt att vi nu har kommit
            under 4 %. Sanningen är en helt annan.
          </note>
          <note>
            Lägger man till långtidssjukskrivningarna blir siffran närmare
            20 %.
          </note>
          <note>
            Det finns många goda idéer om nya jobb i Norrbotten. Men regeringen
            är tyvärr handlingsförlamad.
          </note>
          <note>
            Jag skulle kunna nämna många brister. Infrastruktursatsningarna
            har släpat efter. Kostnadsberget rör sig om 15 miljarder i dag
            i hela landet. Vi har avsatt betydligt mer pengar än vad regeringen
            har gjort.
          </note>
          <note type="speaker">
            Anf. 3 MARIE ENGSTRÖM (v):
          </note>
          <note>
            Herr talman! När vi, som i dag, diskuterar regionalpolitik framhåller
            vi gärna behovet av bra kommunikationer, farbara vägar, tillgång
            till utbildad arbetskraft och en fungerande offentlig sektor för
            trygghet och omsorg och möjlighet för företag att expandera och
            anställa fler människor. Det här är viktiga nav för att få fart
            på sysselsättningen i de områden i landet som kännetecknas av
            befolkningsminskning och som har en befolkningsstruktur med en
            mycket större andel äldre än övriga landet. Det har vi hört tidigare
            talare också tala om. Vad jag framför allt talar om är skogslänen.
          </note>
          <note>
            Vänsterpartiet har försökt att jobba med att utveckla en politik
            för de här områdena. Vi vill satsa på den gemensamma välfärden,
            men vi tycker att detta måste gå hand i hand med satsning på jobben.
            Vi har lagt en del förslag om att underlätta för mindre företag.
            Syftet är att vi måste kunna få fler människor i arbete. Det handlar
            om förenklingar i beskattning, om att minska sjuklönekostnader
            för småföretag, om tryggheten för de anställda. Det gäller tillgången
            till riskkapital, kanske nya placeringsregler för AP-
          </note>
          <note>
            fonderna för att riskkapitalet ska leta sig ut i andra delar
            av landet. Vi vill också förändra reglerna för avdrag vid dubbelbosättning
            för att kunna ge människor större möjligheter att ta arbete.
          </note>
          <note>
            Regionalpolitik handlar därmed om en lång rad politikområden.
            Men det finns ett område inom regionalpolitiken som inte nämns
            så mycket i debatten, och det är jämställdhetsområdet. Jag ska
            ta ett exempel.
          </note>
          <note>
            I mitt hemlän gjordes nyligen en kartläggning av representationer
            av kvinnor och män i olika samhällssektorer. Man tittade närmare
            på till exempel politiska församlingar, myndigheter, organisationer,
            större företag och medier. I första hand tittade man på styrelse-
            och ledningsgrupper. Resultatet, hur kvinnor och män var representerade,
            var ingen rolig läsning.
          </note>
          <note>
            Många tyckte att det var ett tecken på att någon gammal brukskultur
            lever kvar, det är i stort sett männen som bestämmer. Man kan
            ta olika exempel.
          </note>
          <note>
            Nästan överallt är trenden densamma. Ju tyngre poster, desto
            färre kvinnor. Det handlar om länstäckande organisationer som
            handelskammare, regionala trafikbolag, LRF, stora företag som
            kanske bara har män i sina styrelser. Det finns vissa företag
            som har tagit in någon kvinna. I kommunerna är drygt 70 % av de
            högre cheferna män. Då ska man ha i minnet att ca
          </note>
          <note>
            80 % av de anställda i kommunsektorn faktiskt är kvinnor.
          </note>
          <note>
            Det finns många exempel man kan ta fram. Jag ska bara ge ett
            exempel på vad detta kan leda till.
          </note>
          <note>
            Nyligen bildades en styrgrupp i mitt hemlän på länsnivå för att
            vi skulle försöka lyfta fram positionerna när det gäller underhåll
            och satsningar på vägar och så vidare. Helt plötsligt visade det
            sig att den här styrgruppen innehöll enbart män. 14 män skulle
            föra länets talan, vara länets ansikte utåt.
          </note>
          <note>
            Varför blir det så här? Är det ingen som reagerar?
          </note>
          <note>
            Jo, vi kvinnor reagerar, men det är nästan ingen annan som reagerar,
            och det är nästan kuriosa i sammanhanget att ett av de trafikpolitiska
            mål man skulle framhålla var just jämställhetsmålet.
          </note>
          <note>
            När det gäller styrelserepresentationen i större företag har
            Vänsterpartiet lämnat in en motion under allmänna motionstiden
            där vi ställer krav på att det måste finnas fler kvinnor i styrelserummen.
            Jag tycker att det är intressant att i vissa tidningsartiklar
            se att större företag har tagit till sig den här kritiken. Det
            är väl det bästa om detta kan leda till en självinsikt och en
            självsanering.
          </note>
          <note>
            Nutek gav för något år sedan ut en rapport om jämställdhet och
            lönsamhet, en väldigt intressant läsning. Det handlar alltså också
            om företagssfären.
          </note>
          <note>
            Man hade helt enkelt med olika ekonomiska variabler på arbetsplatser
            försökt mäta effekter av jämställdhetsarbete inom företag, och
            man har kommit fram till att ökat jämställdhetsarbete också kan
            ge resultat.
          </note>
          <note>
            Herr talman! Jag tycker att det är viktigt när vi pratar om regionalpolitik
            att också ta med det här perspektivet, se till att vi planerar
            för kvinnor och kvinnors behov, att invånarna i en region måste
            ses som en helhet och inte utgå från en norm, mannen.
          </note>
          <note>
            Här finns det uppenbarligen brister i dag, därför måste jämställdhetsarbetet
            få en självklar plats i det regionalpolitiska arbetet.
          </note>
          <note type="speaker">
            Anf. 4 RUNAR PATRIKSSON (fp) replik:
          </note>
          <note>
            Herr talman! Det är intressant att lyssna på Marie
          </note>
          <note>
            Engström och hennes regionalpolitiska inlägg. Vi som har missat
            att anmäla oss i tid får ta repliker.
          </note>
          <note>
            Vi sitter i samma länsstyrelse och har varit med och tagit ut
            gruppen med 14 män. Jag kan inte annat än hålla med. Jämställdhetsproblematiken
            är svår.
          </note>
          <note>
            Men den är också svår åt andra hållet. Om vi går till våra värmländska
            förhållanden inom sjukvården till exempel kan vi se att vi där
            har brist på män.
          </note>
          <note>
            Min fråga till Marie Engström i den regionalpolitiska debatten
            gäller kanske speciellt vårt eget län.
          </note>
          <note>
            Jag hörde Marie nämna vägar och infrastrukturen. I
          </note>
          <note>
            vårt län, med ett sådant behov av en bra infrastruktur, är en
            stor möjlighet att lösa vägproblematiken via
          </note>
          <note>
            PPP-projekt. Vi i Folkpartiet säger att 50 miljarder under perioden
            skulle kunna vara lösningen, vilket betyder ca 5 miljarder per
            år till annan form av utväg när det gäller tjälsäkring och grusvägnät
            i hela Sverige.
          </note>
          <note>
            Jag skulle vilja fråga: Är Vänsterpartiet och Marie
          </note>
          <note>
            Engström redo att använda PPP-vägen för att regionalpolitiken
            ska få genomslag när det gäller infrastruktur?
          </note>
          <note type="speaker">
            Anf. 5 MARIE ENGSTRÖM (v) replik:
          </note>
          <note>
            Herr talman! Runar Patriksson ska få två ganska korta svar på
            den här frågan.
          </note>
          <note>
            För det första går pengar som kanaliseras via PPP-
          </note>
          <note>
            lösningar ofta inte till de mindre vägarna. Jag tror att både
            jag och Runar Patriksson är intresserade av att det är just där
            vi måste få resurserna. De här pengarna går till de större byggena.
            Det är inte i första hand en
          </note>
          <note>
            Värmlandsfråga.
          </note>
          <note>
            För det andra tycker jag att man många gånger i debatten när
            man tar fram just PPP-lösningar får det att låta som om det regnar
            manna från himlen i någon mening. Detta ska också betalas, Runar
            Patriksson.
          </note>
          <note type="speaker">
            Anf. 6 RUNAR PATRIKSSON (fp) replik:
          </note>
          <note>
            Herr talman! Nej, det regnar inte manna från himmelen, det regnar
            manna från det privata näringslivet, från ekonomin som rullar
            i hela världen. Det innebär att stora storstadslösningar kanske
            kan göras via PPP-pengar så att vi som pratar regionalpolitik,
          </note>
          <note>
            Marie Engström, jag och andra, skulle kunna få den fördelning
            som vi anser är regionalpolitiskt rättvis till övriga landet.
            Det skulle kunna rädda Värmlands vägsystem anser vi som månar
            om Skoghallsverken, gruvor, alla sågverk och allt som finns i
            Värmland,
          </note>
          <note>
            Dalsland, Dalarna och upp mot Norrland. Det är den problematiken
            vi talar om, som jag hoppas att Marie
          </note>
          <note>
            Engström alltså har missuppfattat. Möjligheten att skapa fram
            kanske 5 miljarder per år till glesbygden finns via PPP-lösningar.
          </note>
          <note type="speaker">
            Anf. 7 MARIE ENGSTRÖM (v) replik:
          </note>
          <note>
            Herr talman! I det här inlägget pratar Runar Patriksson om att
            man ska göra väldigt stora satsningar i storstadsområdena. Det
            kanske är just det som skiljer mig och Runar Patriksson åt i synen
            på det här. Vi vill kanalisera mer resurser ut till de små regionerna
            och inte till de stora regionerna.
          </note>
          <note>
            Och, återigen, Runar Patriksson, detta ska betalas.
          </note>
          <note type="speaker">
            Anf. 8 ERLING WÄLIVAARA (kd) replik:
          </note>
          <note>
            Herr talman! Det finns som Marie Engström sade också glesbygd
            i Värmland. Min korta fråga till Marie är: Hur ser Vänsterpartiet
            på möjligheten att differentiera eller sänka drivmedelsskatterna
            och också genomföra en sänkning av energiskatterna för folk boende
            i glesbygden?
          </note>
          <note type="speaker">
            Anf. 9 MARIE ENGSTRÖM (v) replik:
          </note>
          <note>
            Herr talman! Erling Wälivaaras fråga är mycket berättigad. Människor
            i glesbygd har ofta tuffare kostnader för resor och sådana saker.
          </note>
          <note>
            Problemet är många gånger att ska man dela in regionerna i olika
            delar får man väldigt mycket gränsdragningsproblematik. Jag skulle,
            även om det inte finns några sådana förslag nu, kunna tänka mig
            att snarare föra en diskussion om reseavdragen och att man i så
            fall den vägen skulle kunna hjälpa just människor som bor i glesbygd.
          </note>
          <note type="speaker">
            Anf. 10 ERLING WÄLIVAARA (kd) replik:
          </note>
          <note>
            Herr talman! Jag delar helt Marie Engströms syn på att det är
            mycket tuffare tillvaro för dem som bor i glesbygden. Marie säger
            att det är ett gränsdragningsproblem om man inför differentierade
            drivmedelsskatter.
          </note>
          <note>
            Vi har levt med det här i Norrbotten, i Tornedalen, som jag vet
            att Marie har besökt. Där har vi haft billigare drivmedel, billigare
            matvaror på finska sidan, dit vi har kunnat åka. Det finns en
            gräns för när det inte längre bär sig att köra den här sträckan.
            Jag tycker inte att vi ska göra ett problem av gränsdragningen.
          </note>
          <note>
            Till slut konstaterar jag att Marie säger att möjligheten finns
            att göra bättre reseavdrag. Kristdemokraterna har i sin budgetproposition
            föreslagit det. Är
          </note>
          <note>
            Marie Engström och Vänsterpartiet beredda att stödja den?
          </note>
          <note type="speaker">
            Anf. 11 MARIE ENGSTRÖM (v) replik:
          </note>
          <note>
            Herr talman! Nej, Erling Wälivaara, jag kan naturligtvis inte
            stödja något annat parti. Vi deltar i ett ekonomiskt samarbete
            mellan Socialdemokraterna,
          </note>
          <note>
            Vänsterpartiet och Miljöpartiet. Efter den tingens ordning kan
            jag naturligtvis inte stödja något annat parti.
          </note>
          <note>
            Men jag kan tänka mig, om man nu ska titta på olika lösningar
            som gynnar glesbygden, att av de förslag som Erling Wälivaara
            här tog fram är just en reducering av resekostnaderna den lättare
            vägen att gå än att ha olika nivåer på olika ställen i landet.
            Jag tror att precis det leder till en gränsdragningsproblematik
            som kan bli väldigt svår att hantera.
          </note>
          <note type="speaker">
            Anf. 12 CECILIA WIDEGREN (m) replik:
          </note>
          <note>
            Herr talman! Jag kan börja med att hålla med Marie Engström om
            en del av de mål som hon beskriver.
          </note>
          <note>
            Det är viktigt att vi alla på lika villkor får vara med och tycka
            till om saker och ting. Men jag är något förvånad över de olika
            lösningar som hon lyfter fram här.
          </note>
          <note>
            Nog för att vi kan ha planer kring jämställdhet och att det skulle
            kunna lyfta oss framöver. Men det finns många andra som också
            har planer som det inte händer så mycket med. Om man ska lyckas
            med en jämställdhet i hela landet är det också viktigt att man
            har en säker och god infrastruktur. Vägverket har presenterat
            ett antal planer runtom i landet för hur vi kan få en bra och
            säker infrastruktur som också skulle göra det möjligt för tillväxt
            i hela landet.
          </note>
          <note>
            Jag undrar rakt upp och ned, Marie Engström och
          </note>
          <note>
            Vänsterpartiet: Är ni beredda att stötta de planer som
          </note>
          <note>
            Vägverket har presenterat och även tillföra de resurser som är
            nödvändiga för att Vägverket ska kunna genomföra de här planerna
            och därmed också vara pådrivande på den regering som ni samarbetar
            med?
          </note>
          <note type="speaker">
            Anf. 13 MARIE ENGSTRÖM (v) replik:
          </note>
          <note>
            Herr talman! Vi står bakom den infrastrukturproposition som antogs
            här i riksdagen för ett år sedan.
          </note>
          <note>
            Vi tycker att vi har gjort en bra avvägning, utifrån de resurser
            som står till buds naturligtvis. Men jag skulle nästan vilja ställa
            frågan tillbaka till Cecilia Widegren, som tillhör ett parti som
            förespråkar skattesänkningar av det kolossalformat som ändå Cecilia
            Widegrens parti gör. Hur kan Cecilia Widegren ha möjlighet att
            ifrågasätta våra intentioner med infrastrukturpropositionen? Jag
            undrar hur det skulle se ut i Moderaternas Sverige med sådana
            skattesänkningar. Det är ändå via skattsedeln som vi betalar mycket
            av det underhåll av och investeringar på vägar som görs.
          </note>
          <note type="speaker">
            Anf. 14 CECILIA WIDEGREN (m) replik:
          </note>
          <note>
            Herr talman! Det är ett lätt sätt att glida undan att svara på
            frågan, Marie Engström. Vi har prioriterat inom den budget vi
            har lagt fram, och vi satsar 22
          </note>
          <note>
            miljarder kronor mer än regeringen på vägar och järnvägar de
            närmaste åren.
          </note>
          <note>
            Jag fick aldrig svar på frågan. Om vi ska ha en reell jämställdhet
            över hela landet måste vi ha en säker infrastruktur. Vägverket
            har lagt fram väldigt fina planer som visar på att vi kan undslippa
            många skador och dödsfall framöver. Jag undrar om Vänsterpartiet
            är villigt att tillföra resurser och fullfölja de planer som Vägverket
            självt presenterar. Är ni beredda att driva på regeringen i frågan?
          </note>
          <note type="speaker">
            Anf. 15 MARIE ENGSTRÖM (v) replik:
          </note>
          <note>
            Herr talman! Jag tycker också att det är viktigt med trafiksäkerhet,
            och det är viktigt med bra vägar.
          </note>
          <note>
            Men trafiksäkerhet innehåller också någonting annat, nämligen
            att fartgränser ska hållas, att ha en upplysningskampanj för att
            människor inte ska köra onyktra och för att få dem att använda
            bilbältet. Det finns statistik på att just de tre komponenterna
            orsakar en stor del av de olyckor vi har i dag. Vägarnas beskaffenhet
            är naturligtvis en viktig del, men det finns många andra viktiga
            delar i arbetet. Jag hoppas att
          </note>
          <note>
            Cecilia Widegren och Moderaterna också tar till sig av det.
          </note>
          <note type="speaker">
            Anf. 16 HÅKAN LARSSON (c):
          </note>
          <note>
            Herr talman! I Stockholms län lever ungefär en femtedel av Sveriges
            befolkning. Ändå dominerar
          </note>
          <note>
            Stockholmsperspektivet inte bara medier och opinionsbildning
            i detta land utan också i hög grad de beslut som fattas i riksdagen.
            Detta ensidiga huvudstadsperspektiv är inte bra, varken för stockholmarna
            eller för oss övriga som lever i landet. Jag ska lyfta fram ett
            exempel från mitt hemlän för att visa hur viktigt det är med ett
            perspektivskifte i svensk politik.
          </note>
          <note>
            Ragunda i östra Jämtland är en naturresursrik kommun. Här produceras
            ungefär en tiondel av landets vattenkraft vid nio stora kraftverk
            vid Indalsälven. Lokalsamhällena längs älven har offrat sina forsar
            för den gemensamma välfärden i Sverige.
          </note>
          <note>
            Vattenkraftsutbyggnaden har inneburit stora ingrepp i naturen
            som begränsar möjligheterna att utveckla andra näringar, t.ex.
            turism, fiske, jakt, jord- och skogsbruk.
          </note>
          <note>
            Vilken ersättning får denna naturresursrika bygd, detta jämtländska
            Kuwait, för att man bidrar till hela landets välfärd och för de
            ingrepp och skador som vattenkraftsutbyggnaden har inneburit?
            Svaret är i princip ingenting. I dag fjärrstyrs kraftverken i
            hög grad. Vattenkraften ger knappast någon lokal sysselsättning
            och därmed inga skatteintäkter till kommunen.
          </note>
          <note>
            Det absurda är att Ragunda, som egentligen är en oerhört rik
            kommun, tvingas leva med landets högsta kommunalskatt - åtminstone
            efter kommande årsskifte. Ragunda är en kommun som aktivt kämpar
            för att vända flyttströmmarna och få till stånd tillväxt och utveckling,
            men man har en motståndare i denna strävan, nämligen centralmakten.
            Det är inte särskilt långsökt att se likheterna med en utsugning
            av kolonialt slag. De stora rikedomarna som skapas lokalt hamnar
            någon annanstans.
          </note>
          <note>
            Med ett helhetsperspektiv på Sverige är jag övertygad om att
            verkligheten för Ragunda skulle se annorlunda ut. Med ett helhetsperspektiv
            på Sverige vore det naturligt att en vattenkraftskommun får en
            rimlig ersättning för att man har accepterat de stora naturingreppen.
            En återbäring skulle ge resurser till en positiv utveckling i
            det lokala samhället men också ökad självtillit, en framtidstro
            som så väl behövs. Att detta fungerar kan vi studera hos våra
            norska grannar.
          </note>
          <note>
            Där har partierna i Stortinget gemensamt konstaterat att vattenkraften
            är en unik resurs med stark lokal tillhörighet. Med det synsättet
            är det sedan decennier tillbaka naturligt att de bygder där vattenkraften
            finns också får del av det värde som skapas lokalt.
          </note>
          <note>
            Vad som krävs är en politisk vilja och en insikt att se helheten.
            Denna vilja och insikt har uppenbarligen ännu inte slagit igenom
            i maktens korridorer, särskilt inte i de socialdemokratiska och
            moderata partiledningarna. Min förhoppning är att droppen så småningom
            urholkar stenen.
          </note>
          <note>
            I Sverige produceras ungefär 90 % av vattenkraften i skogslänen,
            men mycket lite av denna rikedom stannar i de bygder där produktionen
            sker. Över 40
          </note>
          <note>
            kommuner i de sju skogslänen har därför bildat den tvärpolitiska
            föreningen Sveriges vattenkraftskommuner, som arbetar för att
            minst 600 miljoner kronor av de stora summor som skapas här ska
            få medverka till att utveckla de bygder som bidrar till produktion.
          </note>
          <note>
            Det är faktiskt ett högst rimligt rättvisekrav.
          </note>
          <note>
            Jag beklagar att det ansvariga statsrådet Ulrica
          </note>
          <note>
            Messing har strukit sig från talarlistan i den här debatten.
            Det är lite arrogant mot kammaren och riksdagsledamöterna att
            inte vilja delta i en debatt om regionalpolitik och infrastruktur.
            Det är kanske betecknande för intresset på området från regeringens
            sida. Det hade varit intressant att få diskutera återbäringen
            från vattenkraften med henne. Jag har gjort det tidigare, och
            då fanns ingen förståelse. Men den kanske når fram så småningom
            även till Regeringskansliet.
          </note>
          <note>
            Jag hoppas emellertid att riksdagsmajoriteten vid det här riksmötet
            äntligen kommer att vara beredd att åtminstone medverka till att
            låta utreda en modell för återbäring på vattenkraften. Sker inte
            det får vi ännu en bekräftelse på att det är ett centralistiskt
            perspektiv som fortfarande präglar besluten i det här parlamentet.
          </note>
          <note>
            Herr talman! Det är dags att ta hela landet i bruk, och det är
            dags att ge alla landsdelar lika villkor och förutsättningar för
            tillväxt och utveckling. Det är dags för ett nytt perspektiv på
            Sverige - hela Sverige.
          </note>
          <note type="speaker">
            Anf. 17 KRISTER ÖRNFJÄDER (s):
          </note>
          <note>
            Herr talman! Vi säger att hela Sverige ska leva.
          </note>
          <note>
            Om det målet ska uppnås krävs engagemang och handlingskraft i
            kommuner, län och regioner. Men detta måste kombineras med statliga
            insatser. Jag ska i det här inlägget belysa problem och utvecklingsmöjligheter
            i Kalmar län. Jag ska peka på ett antal områden som är viktiga
            för länets utveckling och där det krävs ett samspel mellan länet
            och staten.
          </note>
          <note>
            I sin prognos för perioden april 2002 till juni 2003
          </note>
          <note>
            sammanfattar länsarbetsnämnden Kalmar läns problem på följande
            sätt:
          </note>
          <note>
            - Arbetskraftsbrist inom vissa yrken.
          </note>
          <note>
            - Befolkningsminskning.
          </note>
          <note>
            - Svag infrastruktur.
          </note>
          <note>
            - Lägre utbildningsnivå.
          </note>
          <note>
            - Något ensidigt näringsliv.
          </note>
          <note>
            - Höga sjukskrivningstal.
          </note>
          <note>
            Vilka insatser är det då som behövs? De är bland andra följande.
          </note>
          <note>
            För det första: Snabbare och modernare kommunikationer.
          </note>
          <note>
            Arbetspendling mellan kommuner och län är avgörande i arbetet
            att bygga en starkare region. Det ger oss möjlighet att ytterligare
            utveckla de attraktiva boendemiljöer vi har i Kalmar län samtidigt
            som det tas till vara det faktum att trafiken och kontakterna
            över Östersjön hela tiden utvecklas. Det är därför nödvändigt
            att bygga ut E 22, att modernisera järnvägsförbindelsen mellan
            Västervik och Linköping och upprusta Stångådalsbanan. Detta är
            förbindelser som går i nordsydlig riktning. Det är naturligtvis
            lika angeläget att satsningar sker på vägar och järnvägar i östvästlig
            riktning. Därför måste de första stegen i utredningen om Östersjöbanan
            tas under mandatperioden samtidigt som färje- och flygtrafiken
            mellan sydöstra Sverige och länderna kring Östersjön fortsätter
            att byggas ut.
          </note>
          <note>
            För det andra: Fortsatt satsning på utbildning.
          </note>
          <note>
            Högskolan i Kalmar har fått en mycket stor betydelse för länet.
            Utvecklingen av högskolan måste fortsätta. Målet ska vara att
            den stärker sin position som hela länets högskola. Grunden har
            lagts genom den distansutbildning som redan finns i stora delar
            av länet. Rock City i Hultsfred och Designhögskolan i
          </note>
          <note>
            Kalmar-Nybro är goda exempel som måste följas av flera. Ett sådant
            är ett projekt för att Vimmerby får en högskoleutbildning med
            inriktning på livsmedel.
          </note>
          <note>
            Över huvud taget är livsmedel en tillgång för Kalmar län som
            måste tas till vara. På dessa och liknande sätt kan vi befästa
            vår tätposition när det gäller andelen gymnasieelever som söker
            vidare till högre utbildning.
          </note>
          <note>
            För det tredje: Knyta ihop näringslivet med utbildning och forskning.
          </note>
          <note>
            Det är viktigt att bevara och utveckla den basindustri vi har
            i länet. Men det handlar också om att stödja ett nyföretagande
            som utgår från bland annat bioteknik, livsmedels- och miljöteknik.
            Både i utvecklandet av befintliga företag och branscher och satsning
            på nya krävs ett nära samarbete mellan dem och utbildning och
            forskning.
          </note>
          <note>
            För det fjärde: Satsning på "upplevelseindustrin".
          </note>
          <note>
            Kalmar län har mycket goda förutsättningar att hävda sig inom
            det som kallas upplevelseindustrin.
          </note>
          <note>
            Genom medvetna satsningar under de senaste åren har Kalmar län
            blivit ett av landets snabbast växande upplevelselän. Astrid Lindgrens
            Vimmerby, Södra
          </note>
          <note>
            Ölands världsarv, Visfestivalen i Västervik med sin skärgård,
            Salve i Kalmar, Glasriket i Nybro-
          </note>
          <note>
            Emmaboda och Rock-City i Hultsfred är några exempel. Att knyta
            ihop orter eller produkter med en upplevelse blir allt viktigare.
          </note>
          <note>
            En idé är därför att skapa en akademi för den nya upplevelseekonomin.
            Tanken är att den ska arbeta direkt mot näringslivet och högskolan.
          </note>
          <note>
            För det femte: Turismen.
          </note>
          <note>
            Alla län knyter stora förhoppningar till turismen som tillväxtmotor.
            Kalmar län hävdar sig redan i dag mycket bra, men vi har mycket
            goda förutsättningar att hävda oss ännu bättre i konkurrensen
            om turister både från vårt eget land och från andra länder.
          </note>
          <note>
            Ett intressant område är det som kallas marin turism. Här finns
            det fortfarande mycket som kan göras för att ta till vara det
            läge Kalmar län har. Det är angeläget att snabbt ta till vara
            dessa möjligheter inte minst för att möta konkurrensen från andra
            länder runt Östersjön. Bland andra de baltiska staterna har gamla
            traditioner som turistländer. De kommer givetvis att satsa på
            just marin turism för att attrahera utländska turister.
          </note>
          <note>
            Herr talman! Jag har här redovisat ett antal angelägna insatser
            för att utveckla Kalmar län. Länets eget engagemang och initiativkraft
            är stora. Det är en nödvändig förutsättning för fortsatt utveckling.
          </note>
          <note>
            Men staten måste fortsätta att ta sitt ansvar. Etableringarna
            av högskolor i de olika regionerna är ett mycket bra exempel på
            vad man kan göra.
          </note>
          <note type="speaker">
            Anf. 18 ANITA BRODÉN (fp) replik:
          </note>
          <note>
            Herr talman! Jag saknar ansvarigt statsråd. Därför får Krister
            Örnfjäder förmånen att besvara mina frågor.
          </note>
          <note>
            Livskraftiga jord- och skogsbruk är förutsättningen för en levande
            landsbygd, men också bra kommunikationer, farbara vägar och ett
            bra småföretagarklimat. Jag undrar då om Socialdemokraterna är
            beredda att släppa fram alternativa driftsformer inom kvinnodominerade
            yrken, exempelvis vård, skola och omsorg. Är Socialdemokraterna
            också beredda att ta sitt ansvar för kärnverksamheten ute i gles-
            och landsbygdskommunerna?
          </note>
          <note type="speaker">
            Anf. 19 KRISTER ÖRNFJÄDER (s) replik:
          </note>
          <note>
            Herr talman! Jag tackar för det stora förtroende som visas mig,
            men jag kan naturligtvis inte lägga samma tyngd bakom mina ord
            som ett statsråd skulle ha kunnat göra.
          </note>
          <note>
            Jag tycker redan att vi är inne på den vägen att vi försöker
            se på alternativa former, allt i akt och mening att försöka se
            till att de verksamheter som vi nu har ansvaret för ska kunna
            bli bättre.
          </note>
          <note type="speaker">
            Anf. 20 ANITA BRODÉN (fp) replik:
          </note>
          <note>
            Herr talman! Dessvärre upplever vi inte att så är fallet ute
            i kommunerna. Men jag uppskattar att
          </note>
          <note>
            Krister Örnfjäder säger att ni jobbar med frågan och har den
            inriktningen. Kan jag då vädja till er att driva den frågan vidare?
          </note>
          <note>
            Hur ser Krister Örnfjäder på kärnverksamheten?
          </note>
          <note>
            Hur ser Socialdemokraterna på möjligheterna att bevara kärnverksamheten
            i såväl landsbygds- som glesbygdsområden?
          </note>
          <note type="speaker">
            Anf. 21 KRISTER ÖRNFJÄDER (s) replik:
          </note>
          <note>
            Herr talman! Jag har lite svårt att sätta mig in i den frågan
            rakt upp och ned. Det varierar ju så otroligt mycket mellan olika
            kärnverksamheter och mellan olika områden. Om jag nu säger att
            det är klart att jag ska ställa upp på det vet jag egentligen
            inte hur långt jag har sträckt vårt åtagande. Jag kan inte ge
            ett bra och rakt svar på den frågan.
          </note>
          <note type="speaker">
            Anf. 22 CECILIA WIDEGREN (m) replik:
          </note>
          <note>
            Herr talman! Tack, Krister Örnfjäder, för ett mycket fint tal
            om Kalmar. Jag lärde mig en hel del om det.
          </note>
          <note>
            Jag är också oerhört förvånad över att Krister
          </note>
          <note>
            Örnfjäder som representant för det regeringsbärande partiet inte
            nämner ett ord om det som flera av oss här inne nu har påtalat,
            nämligen varför ansvarig minister inte finns på plats och dessutom
            har strukit sig från talarlistan. Jag skulle vilja höra vad Krister
            Örnfjäder anser om att statsrådet har gjort det och inte finns
            med i debatten här i dag. Tycker han också att det är nonchalant?
          </note>
          <note type="speaker">
            Anf. 23 KRISTER ÖRNFJÄDER (s) replik:
          </note>
          <note>
            Herr talman! Nej, utan att veta orsaken och anledningen till
            att hon har strukit sig vill jag inte ta de orden i min mun. Den
            som är bäst skickad att kunna svara på den frågan är naturligtvis
            Ulrica.
          </note>
          <note type="speaker">
            Anf. 24 CECILIA WIDEGREN (m) replik:
          </note>
          <note>
            Herr talman! Men hon är ny minister och har fått ett nytt stort
            ansvarsområde, och många här i plenisalen tycker att det är oerhört
            viktigt att diskutera det och har därför samlats här i dag. Tycker
            inte Krister
          </note>
          <note>
            Örnfjäder, trots att han är representant också för det regeringsbärande
            partiet, att det är oerhört viktigt att det ansvariga statsrådet
            finns på plats?
          </note>
          <note type="speaker">
            Anf. 25 KRISTER ÖRNFJÄDER (s) replik:
          </note>
          <note>
            Herr talman! Jag skulle naturligtvis ha varit tacksam om Ulrica
            var här, eftersom hon har en väldigt stor kompetens och skulle
            ha kunnat svara på ett antal frågor på ett betydligt bättre sätt
            än vad jag har förutsättningar att göra. Jag saknar henne också,
            men jag förutsätter att det finns en bra anledning till att hon
            inte är här.
          </note>
          <note type="speaker">
            Anf. 26 INGEMAR VÄNERLÖV (kd):
          </note>
          <note>
            Herr talman! Eftersom jag är från Vänersborg, huvudstad i Västra
            Götalandsregionen, blir väl knappast någon förvånad om jag under
            rubriken Regionalpolitik och infrastruktur tar upp vissa vägproblem
            som finns i min hemmaregion.
          </note>
          <note>
            I vårt land är det av stort samhällsintresse att infrastrukturen
            håller hög standard för att kompensera för de stora avstånden.
            Detta gäller inte minst för vägnätet. Både hög körstandard och
            hög trafiksäkerhet är viktiga. God infrastruktur med bra vägar
            är också en förutsättning för ett blomstrande näringsliv, medan
            bristfälliga vägar verkar direkt hämmande på tillväxten.
          </note>
          <note>
            Riksväg 45 - Inlandsvägen, som den också kallas
          </note>
          <note>
            - från Göteborg till Karesuando är tänkt att vara det inre Sveriges
            stora pulsåder. Därför är det särskilt viktigt att den håller
            hög standard. Så är det inte i dag. Den viktigaste åtgärden är
            att bygga om vägen till motorväg på dess mest trafikintensiva
            sträcka, mellan Göteborg och Vänersborg till förbindelsen med
            riksväg 44, som går mellan Uddevalla och Götene vid Europaväg
            20. Det skulle få en kraftigt positiv inverkan på dels trafiksäkerheten,
            dels näringslivet i
          </note>
          <note>
            Götaälvdalen och tvåstadsområdet Vänersborg-
          </note>
          <note>
            Trollhättan samt Dalsland.
          </note>
          <note>
            Den för närvarande mindre goda standarden på riksväg 45 missgynnar
            särskilt möjligheterna till att utveckla näringslivet i industristaden
            Trollhättan, men även regionhuvudstaden Vänersborg och Dalsland
            drabbas. Till exempel har Saab Automobile i Trollhättan redan
            flyttat viktiga delar av verksamheten till
          </note>
          <note>
            Göteborg och förlagt nya verksamheter där i stället för i Trollhättan.
            Vägens bristfällighet påverkar Saabs logistik, men det största
            problemet är pendlingsmöjligheterna för de anställda, som uppgår
            till 7 000. Av dessa pendlar drygt hälften till arbetet dagligen.
            Rent allmänt innebär nuvarande vägförhållanden att pendlingsavståndet
            till Göteborg inte är acceptabelt, vilket negativt påverkar möjligheterna
            att till Tvåstadsregionen Vänersborg-Trollhättan rekrytera folk
            med spetskunskap från universitet och högskolor i Göteborg. Detta
            missgynnar i hög grad ett företag som
          </note>
          <note>
            Volvo Aero i Trollhättan.
          </note>
          <note>
            Beträffande Saab är det värt att beakta att bilindustrin globalt
            präglas av överkapacitet och lönsamhetsproblem i dag, vilket har
            resulterat i en omvandlingsprocess som kommer att leda till koncentration
            av utveckling och produktion till de länder som har bäst förutsättningar.
            Avgörande faktorer kommer att vara tillgången på kompetens, arbetskraft
            och infrastruktur. I den omställningen kommer arbetstillfällen
            att flyttas mellan länder, och detta i sin tur kommer att innebära
            att vissa länder kommer ut som vinnare, andra som förlorare.
          </note>
          <note>
            För att Sverige ska bli en vinnare i den stora omställning som
            bilindustrin genomgår krävs - förutom det som industrin själv
            kan påverka - tillgång på välutbildad personal på alla nivåer
            och en fungerande infrastruktur, dvs. bland annat en utbyggd riksväg
            45.
          </note>
          <note>
            Sverige har det största bilindustriberoendet i Europa.
          </note>
          <note>
            10,6 % av arbetskraften i Sverige är beroende av fordonsindustrin
            för sin inkomst jämfört med 10,2 %
          </note>
          <note>
            i Tyskland.
          </note>
          <note>
            Vid ett möte i Göta älv-dalen för något år sedan fick förre näringsministern
            befolkningen att tro att en utbyggnad av riksväg 45 skulle påbörjas
            mycket snart. Dessvärre var det bara luft i löftena. Trots att
            regeringen har fått många uppvaktningar om nödvändigheten av att
            bygga ut riksväg 45 händer ingenting.
          </note>
          <note>
            I regeringens senaste budget när det gäller infrastrukturen i
            Västra Götaland nämns inte riksväg 45
          </note>
          <note>
            med ett enda ord. Därför tvingades en lokal socialdemokratisk
            riksdagsman som presenterade regeringens budget i Vänersborg den
            8 oktober att tillkännage att det inte blir någon utbyggnad av
            riksväg 45 under den här mandatperioden, men att den ska vara
            klar före 2012. Framtiden får utvisa hur mycket det löftet är
            värt.
          </note>
          <note>
            Då det ekonomiska utrymmet är begränsat är det nödvändigt att
            högprioritera när det gäller statliga investeringar. Under senare
            år har frågan om privat finansiering av stora väginvesteringar
            och andra större projekt aktualiserats. Utbyggnaden av riksväg
            45
          </note>
          <note>
            kan vara ett lämpligt projekt för sådan finansiering.
          </note>
          <note>
            För att göra det möjligt att bygga ut riksväg 45
          </note>
          <note>
            mellan Göteborg och Vänersborg till motorvägsstandard är det
            angeläget att regeringen tar till vara nya finansieringsmodeller,
            typ PPP som är en förkortning för Public and Private Partnership.
          </note>
          <note>
            Ett annat vägproblem i Västra Götalands län är
          </note>
          <note>
            Dalslands mindre vägar, vilkas kvalitet är undermålig. Det är
            nödvändigt att rusta upp landskapets inre vägnät om näringslivet
            där ska kunna utvecklas och avfolkningen stoppas. Ingen del av
            landet har så stor del tjälavstängd väg i procent av den totala
            väglängden som Dalsland har.
          </note>
          <note>
            Enligt Vägverket Region Väst stängs under tjällossningsperioden
            årligen ca 70 mil eller nästan 50 %
          </note>
          <note>
            av vägnätet i Dalsland för fordon vilkas bruttovikt överstiger
            tolv ton. Det innebär stora problem för näringslivet och inte
            minst för skogsbruket inom såväl sågverksindustrin som massaindustrin.
          </note>
          <note>
            Västra Skogsägarna framhåller att utvecklingen inom skogsnäringen
            under de senaste åren har inneburit en kraftig rationalisering
            för att aktivt möta den pågående globaliseringen av näringen.
            Rationaliseringen har främst gått ut på att höja kvalitetskraven
            på råvaran genom krav på färskt nyavverkat virke och att minska
            kapitalkostnaderna genom att hålla små lager vid industrin och
            kräva just in time-leveranser från skogen.
          </note>
          <note>
            För att det ska vara möjligt att klara den utvecklingen och den
            globala konkurrensen är det nödvändigt med ett bärkraftigt vägnät
            som är tillgängligt under hela året. Men som det är nu, då råvarorna
            inte kan levereras i tillräcklig omfattning, tvingas sågverken
            att lägga upp stora lager med kvalitetsförluster på virket och
            ökade lagringskostnader som följd. För
          </note>
          <note>
            Dalslands del kan dessa kostnader årligen uppgå till
          </note>
          <note>
            20 miljoner kronor.
          </note>
          <note>
            Även för andra delar av näringslivet samt för pendlings- och
            arbetsresor, kollektivtrafik och skolbussar, veterinärer, räddningstjänst,
            post, handikappomsorg och hemtjänst med flera är den begränsade
            framkomligheten under tjällossningen mycket kostnadskrävande och
            besvärande. I ett landskap som
          </note>
          <note>
            Dalsland med dess rika och varierande natur borde turismen kunna
            utvecklas, men en förutsättning för det är bättre vägar.
          </note>
          <note>
            Som ett första steg i ett långsiktigt åtgärdsprogram har Vägverket
            Region Väst i samarbete med näringslivet, kommuner och en stor
            allmänhet pekat ut de mest vitala stråken som bör tjälsäkras för
            att på så sätt skapa ett så kallat robust stråkvägnät. Dessa robusta
            stråk utgör 40 % av det avstängda vägnätet och ska utgöra de viktigaste
            förbindelse- och utfartsvägarna för den tunga trafiken. Åtgärderna
            för att tjälsäkra dessa vägar har kostnadsberäknats till ca 250
            miljoner kronor. Till detta kommer ca 60 miljoner kronor för att
            åtgärda länsväg 172, Dalslands inre pulsåder.
          </note>
          <note>
            Vägverket menar det ska kunna genomföras på fem år.
          </note>
          <note>
            Om intet görs åt det dåliga vägnätet i Dalsland kommer detta
            även fortsättningsvis att ha en hämmande effekt på näringslivsutvecklingen
            med risk för fortsatt avfolkning av landskapet som följd.
          </note>
          <note type="speaker">
            Anf. 27 RUNAR PATRIKSSON (fp) replik:
          </note>
          <note>
            Herr talman! Jag vill bara påpeka ett problem med väg 45.
          </note>
          <note>
            I inledningen av Ingemar Vänerlövs anförande låter det som att
            väg 45 går från Göteborg till Karesuando, men i resten av anförandet
            låter det som att denna väg slutar vid Värmlandsgränsen. De delar
            av väg 45 som det är störst problem med börjar vid
          </note>
          <note>
            Dalslandsgränsen genom Värmland via Sunne och upp till Torsby
            där Sälentrafiken från Göteborgsområdet går, och dessa delar är
            mycket olycksdrabbade.
          </note>
          <note>
            I en av Folkpartiets infrastrukturmotion föreslår vi att väg
            45 borde bli en Europaväg även i Sverige, från
          </note>
          <note>
            Göteborg till Karesuando. Är Kristdemokraterna beredda att ställa
            upp bakom Folkpartiets förslag?
          </note>
          <note type="speaker">
            Anf. 28 INGEMAR VÄNERLÖV (kd) replik:
          </note>
          <note>
            Herr talman! I mitt inlägg berörde jag främst den del av väg
            45 som går mellan Göteborg och Vänersborg. Jag anser att det är
            extra viktigt att det blir en motorvägsutbyggnad där för att näringslivet
            ska kunna utvecklas i hela Göta älv-dalen. Vänersborg,
          </note>
          <note>
            Trollhättan och även Dalsland har nytta av en förbättring av
            den vägen.
          </note>
          <note>
            Runar Patriksson nämnde att jag sade att vägen fortsätter ända
            upp till Karesuando och att det är dålig standard på många ställen.
            Men som ett första led i förbättringarna anser jag att det är
            särskilt nödvändigt med sträckan upp till Vänersborg och Trollhättan.
          </note>
          <note>
            Jag har besökt industrierna i Trollhättan, och jag inser att
            det kan bli kräftgång för dem om den vägsträcka som jag nämnde
            i mitt anförande inte förbättras.
          </note>
          <note type="speaker">
            Anf. 29 RUNAR PATRIKSSON (fp) replik:
          </note>
          <note>
            Herr talman! Vi är överens om mycket. I veckan publicerades en
            artikel i Wermlandstidningen där
          </note>
          <note>
            Lappiakommittén hade tagit upp också andra vägsträckor. Även
            kommunalråden i Säffle, Åmål och
          </note>
          <note>
            Torsby hade synpunkter på vilka sträckor av väg 45
          </note>
          <note>
            som var de sämsta. Det är viktigt att komma ihåg att väg 45 är
            viktig också från Dalslandsgränsen genom
          </note>
          <note>
            Värmland.
          </note>
          <note>
            Men min fråga var: Är Kristdemokraterna beredda att ställa sig
            bakom förslaget att väg 45 ska bli en
          </note>
          <note>
            Europaväg även genom Sverige som det är från Sicilien till Göteborg?
          </note>
          <note type="speaker">
            Anf. 30 INGEMAR VÄNERLÖV (kd) replik:
          </note>
          <note>
            Herr talman! Vi kristdemokrater har avsatt mer pengar än regeringen
            på vägar och infrastruktur.
          </note>
          <note>
            Självfallet är vi inte emot att hela sträckningen av riksväg
            45 från Göteborg till Karesuando är av så bra kvalitet som möjligt.
            Det kan mycket väl vara lämpligt att göra denna väg till en Europaväg.
          </note>
          <note type="speaker">
            Anf. 31 JÖRGEN JOHANSSON (c):
          </note>
          <note>
            Herr talman! Sverige behöver tillväxt, en tillväxt som fördelas
            över hela landet.
          </note>
          <note>
            Alla bygder har inte lika villkor för utveckling.
          </note>
          <note>
            Alltför ofta har statliga beslut och åtgärder sådan effekt på
            landsbygdskommunerna att möjligheten till tillväxt försvinner.
          </note>
          <note>
            Det är då väsentligt att betona vikten av en grundfilosofi som
            innebär att alla bygder ska ges lika villkor för en hållbar utveckling.
          </note>
          <note>
            Exempel på en sådan självklar sak är tillgången till en vägstandard
            som medför framkomlighet under årets alla dagar. Detta kan vara
            en fråga som är helt avgörande för ett landsbygdsföretags fortlevnad.
          </note>
          <note>
            I dag är underhållet på det finmaskiga vägnätet så eftersatt
            att företagens behov av varuförsörjning och förmåga att leverera
            produkter inte kan ske under vissa tider av året. Så får det inte
            vara.
          </note>
          <note>
            Standardnivån på det finmaskiga vägnätet är sådan i dag att man
            alltför ofta kan tala om direkt kapitalförstöring. Ska hela landet
            ges möjlighet att uppfylla grundkravet om en levande bygd måste
            rimliga förutsättningar ges bland annat på kommunikationsområdet.
          </note>
          <note>
            Befolkningstillväxten kan, i ett övergripande perspektiv, tyckas
            vara en liten fråga men är för många kommuner en fråga om överlevnad.
            I dag ser vi flyttlassen gå från de mindre kommunerna till residensstäderna
            och från residensstäderna till storstäderna.
          </note>
          <note>
            När det gäller möjligheterna för landets mindre och medelstora
            kommuner att klara rimlig standard och serviceutbud blir det alltså
            svårare, och rollen blir allt tydligare för de här små och medelstora
            kommunerna som "farmarlaget" för tillväxtregionerna.
          </note>
          <note>
            Det här är inte enbart ett Norrlandsproblem. Vad jag talar om
            är egentligen ett Västmanlandsproblem, alltså ett problem i storstadens
            närhet.
          </note>
          <note>
            I Västmanland har, i ett femårsperspektiv, alla kommuner utom
            Västerås minskat i befolkning. I ett länsperspektiv är det bra
            att Västerås växer - detta för att trygga länets befolkning i
            dess helhet. Men det är inte bra för övriga kommuner eftersom
            de rakt av förlorar befolkning. Mest påtagligt är detta i Norbergs
            kommun där man har förlorat 8,8 % av befolkningen.
          </note>
          <note>
            Skinnskattebergs och Fagerstas minskning är 8,1 %
          </note>
          <note>
            under den här perioden.
          </note>
          <note>
            Utvecklingen i Västmanland är sådan att Västerås nu blir större
            än övriga kommuner tillsammans. Förmodligen sker det, om vi följer
            den statistiska utvecklingen, den 19 januari nästa år.
          </note>
          <note>
            Tillväxten i Västerås var under det tredje kvartalet
          </note>
          <note>
            327 % större än länsökningen. Det är inte en lycklig utveckling
            i ett demokratiskt perspektiv. Den dominerande kommunen, med sin
            nuvarande ledning, blir i ett sådant här läge den som håller i
            taktpinnen för länets utveckling, vilket inte självklart innebär
            en utveckling för hela länet.
          </note>
          <note>
            Den regionala utvecklingen i Västmanlands län kräver därför en
            översyn av den framtida organisationen på regional nivå. Kontakterna
            inom samhällets olika sektorer har förändrats sedan år 1634. Vi
            ser det mest påtagligt i kontakterna över länsgränsen mot såväl
            Örebro och Eskilstuna som Uppsala. En översyn av länsorganisationen
            är därför nödvändig för att säkra både demokrati och utveckling
            för hela det här geografiska området.
          </note>
          <note>
            Förmågan att upprätthålla en bra service i de områden som klassificeras
            som landsbygd och glesbygd har underminerats de senaste åren.
            I Västmanlands fall gäller det alltså ett område som ligger drygt
            en timmes bilresa från Storstockholm. Orsakerna till denna situation
            är många men staten har ett övergripande ansvar för de här orternas
            överlevnad, för deras möjligheter att leva vidare.
          </note>
          <note>
            Åtgärder som behövs, vid sidan av en god vägstandard, är - som
            jag tidigare nämnt - en bra kollektivtrafik med rimliga taxor
            och också en kollektivtrafik som fungerar även när den första
            snöflingan har fallit. Vad gäller den spårbundna kollektivtrafiken
            måste alltså driften bli bättre.
          </note>
          <note>
            Även om strävan är att arbetstillfällen och boende finns på samma
            ort ser inte verkligheten ut på det sättet. Möjligheten till daglig
            pendling är viktig för länen i storstadens närhet. Detta är också
            en möjlighet att avlasta storstaden vad gäller boende och att
            erbjuda yrkesverksamma i storstaden ett boende i en miljö som
            är lugnare än storstaden.
          </note>
          <note>
            Åtgärderna innefattar givetvis också frågan om att skapa en företagsvänlig
            miljö där alla bygders resurser tas till vara. Paketet för det
            åtgärdsprogrammet är omfattande men åtgärderna är väl kända och
            inte svåra att genomföra. Det gäller också åtgärder i form av
            skapandet av en högskola med hög kvalitativ nivå.
          </note>
          <note>
            Mälardalens högskola behöver extra resurser för forskning och
            utveckling.
          </note>
          <note>
            Staten har ett ansvar för kommuner som drabbas av utflyttning.
            De kommunerna finns i hela landet men också, som sagt, i storstadens
            närhet.
          </note>
          <note>
            Vid sidan av de åtgärder som jag pekat på är utlokalisering av
            statliga verksamheter en väg att stötta de här bygderna. Ett åtgärdsprogram
            för utlokalisering av statliga verksamheter bör därför snarast
            genomföras.
          </note>
          <note>
            Herr talman! Vi kan konstatera att möjligheterna för småkommunerna
            att i framtiden klara tillväxten förutsätter att de ges lika villkor
            som tillväxtkommunerna. Det är statens uppgift att skapa de förutsättningarna.
            Jag ser därför fram emot en förändring av nuvarande regionalpolitik
            till en regionalpolitik värd namnet som ger kommunerna lika villkor.
          </note>
          <note type="speaker">
            Anf. 32 MARIA ÖBERG (s):
          </note>
          <note>
            Herr talman! Sverige är i många stycken ett fantastiskt land.
            Men Sverige är också ett avlångt land med skiftande förutsättningar,
            möjligheter och utmaningar. I ena ändan av Sverige bor människor
            nära varandra. Man har god tillgänglighet till nya och andra arbetsmarknader,
            och tillväxten är god.
          </note>
          <note>
            Den del av Sverige där jag bor, Norrbottens inland, präglas av
            låg tillväxt, av långa avstånd till nya arbetsmarknader för den
            som drabbas av arbetslöshet, av befolkningsminskning och av att
            vi bor väldigt glest.
          </note>
          <note>
            I hemkommunen Arjeplog, som till ytan är lika stor som Skåne
            och Blekinge tillsammans, är vi bara
          </note>
          <note>
            3 313 invånare. Vi lever i ett kallt och väldigt kargt klimat.
            Vi är beroende av bilen för att kunna förflytta oss. Det skulle
            faktiskt kännas både tryggt och skönt att kunna åka med kollektivtrafiken
            i snöstormen när snön yr och vägen inte är plogad.
          </note>
          <note>
            Våra naturliga nackdelar har genom människors innovation blivit
            till vår fördel. Säkert har ett och annat ögonbryn höjts över
            idéer som har kommit att spela en stor roll för utvecklingen i
            Norrbotten:
          </note>
          <note>
            · Vi har en storslagna vidder och Europas sista vildmark, ett
            Mecka för turismen. Vi har världsarvsområdet Laponia, åtta nationalparker
            och ett unikt ishotell i Jukkasjärvi. Vem kunde tro att byggandet
            i is skulle bli en sådan industri!
          </note>
          <note>
            · Luleå tekniska universitet med ca 11 000 studenter och 1 400
            anställda är faktiskt en av Norrbottens största arbetsplatser.
            Passande nog satsar man bland annat på just distansöverbryggande
            hälsovård, elektronisk handel och nätbaserat lärande.
          </note>
          <note>
            · Vi har en växande näringsgren som bygger på den internationella
            fordonsindustrins behov av testning, i just kallt klimat. Långa
            avstånd, kyla och gleshet mellan människor är helt perfekt för
            dessa behov.
          </note>
          <note>
            Men vår förmåga att anpassa oss till morgondagens nya förutsättningar
            och krav är också till stor del beroende av ett solidariskt helhetstänkande
            i besluten från riksdagen.
          </note>
          <note>
            Behovet av fungerande kommunikationer till andra delar av Sverige
            är avgörande för vår utveckling.
          </note>
          <note>
            Inlandets möjligheter till kommunikationer mellan olika inlandsregioner,
            till exempel genom riksväg 45, är av största vikt för vår utveckling.
          </note>
          <note>
            Vidare gäller det möjligheten till riskkapital och en positiv
            syn på företagande i Norrbottens inland där innnovationerna ibland
            kanske kan te sig märkliga, till exempel byggandet och säljandet
            av is.
          </note>
          <note>
            Det gäller också inlandets möjligheter till högre utbildning
            för de människor som redan bor i våra kommuner, alltså utlokaliserade
            högskoleutbildningar där dock merkostnaderna för detta inte kan
            lastas på kommunernas redan så ansträngda axlar.
          </note>
          <note>
            Herr talman! Som avslutning vill jag återigen påpeka att en positiv
            utveckling av Norrbotten och
          </note>
          <note>
            Norrlands inland inte kan bestå endast av innovationer, idéer
            och beslut av människor från Norrbotten, utan det krävs också
            att vi i denna beslutande församling drar vårt strå till stacken
            för en solidarisk och rättvis inriktning av besluten som syftar
            till utveckling och tillväxt i Norrbotten och i övriga regioner
            utanför de stora städerna.
          </note>
          <note type="speaker">
            Anf. 33 ANITA BRODÉN (fp) replik:
          </note>
          <note>
            Herr talman! Eftersom jag fortfarande saknar ansvarig minister
            här får också Maria Öberg förmånen att besvara en folkpartifråga.
          </note>
          <note>
            Vi i Folkpartiet tror på människans kreativitet och förmåga -
            det är grundbulten. Det gäller att ta vara på den entreprenörsanda
            som finns, inte minst vad gäller framtagandet av alternativa drivmedel.
            Det skulle skapa oerhört många arbetstillfällen på landsbygden.
          </note>
          <note>
            Dessutom ger det förutsättningar för en bättre miljö.
          </note>
          <note>
            Min fråga till Socialdemokraterna är om ni äntligen vill släppa
            fram de här möjligheterna, både för att skapa arbetstillfällen
            och framför allt för att ge förutsättningar för en bättre miljö.
          </note>
          <note type="speaker">
            Anf. 34 MARIA ÖBERG (s) replik:
          </note>
          <note>
            Herr talman! Om jag förstod frågan rätt handlade den om alternativa
            drivmedel. Då måste jag få ställa en fråga tillbaka: Vad menar
            Anita Brodén med alternativa drivmedel?
          </note>
          <note type="speaker">
            Anf. 35 ANITA BRODÉN (fp) replik:
          </note>
          <note>
            Herr talman! Det kan gälla alltifrån etanol till biogas - hela
            spännvidden. Det finns en mängd projekt över hela landet där man
            redan har tekniken, men problemet är de höga skatterna som gör
            att detta inte är lönsamt. Det är framför allt i ett initiativskede
            under ett antal år som det behövs ekonomiska incitament för att
            ge förutsättningarna. När det sedan har blivit tillräcklig snurr
            på företagsverksamheten kan det gå utan bidrag och skattesänkningar.
          </note>
          <note type="speaker">
            Anf. 36 MARIA ÖBERG (s) replik:
          </note>
          <note>
            Herr talman! Vad jag vet driver man ett projekt i
          </note>
          <note>
            Glommersträsk som handlar om alternativa drivmedel, och det har
            man tagit fram i samråd med de kommunala företrädarna i Norrlands
            inland. Det drivs alltså ett EU-projekt i just den formen.
          </note>
          <note type="speaker">
            Anf. 37 GUNNAR ANDRÉN (fp) replik:
          </note>
          <note>
            Herr talman! Jag tycker att det var ett intressant anförande
            som Maria Öberg höll. Det pekade på något annat än det vi ofta
            hör talas om i regionalpolitiken, nämligen möjligheterna. Jag
            är visserligen bosatt i Stockholmsområdet men har under de senaste
            åren arbetat i Sundsvall, och det har jag gjort med stor glädje.
            Jag har då kunnat lägga märke till att bara man ger möjligheter
            till den utvecklingskraft som finns på olika ställen så kan man
            göra väldigt mycket.
          </note>
          <note>
            Västernorrland har till exempel Sveriges näst högsta bruttoregionalprodukt
            per invånare.
          </note>
          <note>
            Man får över huvud taget inte se regionalpolitiken som anslagsäskande,
            utan det gäller att se till att komma med erbjudanden: Vad kan
            man göra i
          </note>
          <note>
            Värmland för att få bättre transporter, för att bidra till välfärden
            och så vidare?
          </note>
          <note>
            Jag har full förståelse för att inte Ulrica Messing är här, i
            motsats till många andra talare. Det begriper jag fullständigt.
            Men jag skulle vilja fråga Maria
          </note>
          <note>
            Öberg: Är det inte så att vi skulle behöva en omläggning av regionalpolitiken
            till erbjudande av möjligheter i stället för dessa krav som ständigt
            kommer?
          </note>
          <note type="speaker">
            Anf. 38 MARIA ÖBERG (s) replik:
          </note>
          <note>
            Herr talman! Vi har just nu en ganska unik situation där vi bedriver
            många utvecklingsprojekt med hjälp av EU-medel från mål 1-området.
            Det området ska nu ändras efter nästa strukturfondsperiod. Just
            nu upplever jag att vi har en rejäl påverkan av de idéer och innovationer
            som finns internt i länet. I den här församlingen måste man naturligtvis
            ha ett helhetstänkande i de solidariska beslut som vi ska fatta,
            men jag upplever att vi just nu i denna strukturfondsperiod har
            möjligheter att utveckla de innovationer vi har i Norrbotten.
          </note>
          <note type="speaker">
            Anf. 39 ERLING WÄLIVAARA (kd) replik:
          </note>
          <note>
            Herr talman! Det var väldigt intressant att lyssna till Maria.
            Jag vill också säga välkommen - jag tror att detta var ditt jungfrutal.
          </note>
          <note>
            Jag delar helt Maria Öbergs beskrivning. Det är glädjande att
            hon också ser frågorna om klimatet och de långa avstånden. Maria
            Öberg har ju verkligen också erfarenhet av dem som bor i Arjeplog.
          </note>
          <note>
            Jag hoppas att vi alla på Norrbottensbänken, både gemensamt och
            var och en för sig, kan påverka våra partier för att också glesbygden
            i Norrbotten ska få bra villkor att fortleva.
          </note>
          <note type="speaker">
            Anf. 40 MARIA ÖBERG (s) replik:
          </note>
          <note>
            Herr talman! Det förutsätter jag också. Det är därför jag är
            här.
          </note>
          <note type="speaker">
            Anf. 41 MIKAEL OSCARSSON (kd):
          </note>
          <note>
            Herr talman! En förbättring av kommunikationerna i hela Sverige
            är avgörande för landets sociala och ekonomiska utveckling. Men
            investeringar i infrastruktur är inte bara en fråga om ekonomisk
            tillväxt. De handlar i lika hög grad om miljö och säkerhet. Miljöhänsynen
            kräver investeringar i järnvägen.
          </note>
          <note>
            Nollvisionen kräver investeringar i vägnätet.
          </note>
          <note>
            Regeringens transportpolitik har under de senaste åren inneburit
            att eftersläpningarna i de uppställda investeringsplanerna accelererat
            för både vägar och järnvägar. Likaså är vägunderhållet eftersatt
            på ett oacceptabelt sätt. Vägverket har i veckan informerat trafikutskottet
            om att underhållsberget, det vill säga eftersläpningen av vägunderhållet,
            nu uppgår till 15
          </note>
          <note>
            miljarder kronor.
          </note>
          <note>
            Det transportpolitiska målet blir alltmer avlägset.
          </note>
          <note>
            I den genomgång av transportpolitikens fem delmål som höstens
            budgetproposition innehöll konstaterades att utvecklingen under
            2001 närmat sig de långsiktiga målen i endast ett av fem fall.
            Det är den så kallade transportkvaliteten som regeringen bedömer
            ha utvecklats positivt. Bedömningen är anmärkningsvärd eftersom
            regeringen medger att störningarna i järnvägstrafiken ökat och
            att kvaliteten på vägarna är oförändrad. Att regeringen dessutom
            kallar vägkvaliteten "oförändrat hög" tyder på en total distansering
            från den svenska verkligheten.
          </note>
          <note>
            För att vi ska börja beta av eftersläpningen måste väganslagen
            öka. Kristdemokraterna reserverade i sitt budgetförslag 1 miljard
            kronor mer än regeringen för vägunderhållet under 2003 och 2004.
          </note>
          <note>
            Vi har under senare år tvingats vänja oss vid alltfler försenade
            infrastrukturprojekt. Tyvärr ser framtiden minst lika mörk ut
            vad gäller utbyggnaden av vägnätet. Det visar inte minst det utkast
            till nationell vägplan som Vägverket presenterat i höst.
          </note>
          <note>
            Kristdemokraterna menar att motorvägsstandard måste åstadkommas
            mellan våra storstäder. Motorvägsstandard är också en förutsättning
            för att vi ska komma till rätta med ett begränsat antal riktigt
            svårt olycksdrabbade vägavsnitt. Trafikanterna måste ta sitt ansvar
            att köra nyktra och följa trafikreglerna, men så länge vägarna
            lämnar så stora utrymmen för misstag kommer vi inte att kunna
            närma oss nollvisionens mål.
          </note>
          <note>
            Herr talman! Regeringen har för vana att berömma sig för storleken
            hos den totala planeringsramen i förra årets infrastrukturproposition.
            Detta är dock ingenting annat än en siffra på ett papper. Ingenting
            tyder på att denna nivå kommer att uppnås. Den föregående tioårsplanen
            har Socialdemokraterna varit långt ifrån att matcha i sina årliga
            budgetar.
          </note>
          <note>
            Än mer oroande är infrastrukturpropositionens kvarstående finansieringsbehov
            på 58 miljarder kronor, som inte alls kommenterades i budgetpropositionen
            för 2003. Tvärtom valde regeringen att avstå från att redovisa
            sina beräkningar för 2005, då anslagen rimligen behöver öka rejält.
            Detta gör att infrastrukturplaneringen sker under mycket osäkra
            förutsättningar.
          </note>
          <note>
            Förutom att anslagen måste höjas, och det redan från 2003, anser
            Kristdemokraterna att investeringarna ska tidigareläggas och effektiviseras
            genom att projekt genomförs i partnerskap med den privata sektorn,
            så kallade PPP-lösningar. Regeringen har som en eftergift till
            stödpartierna helt förbigått denna möjlighet och därmed satt trovärdigheten
            i planeringen på spel. Möjligheterna hos PPP måste utnyttjas!
          </note>
          <note>
            Herr talman! Ämnet för debatten är regionalpolitik och infrastruktur.
            Därför bör särskild uppmärksamhet riktas mot de enskilda vägarna.
            Regeringens politik innebär att vägstandarden försämras ytterligare
            i de områden där människor och företag är som mest utlämnade till
            fungerande bilvägar.
          </note>
          <note>
            Vägverket har aviserat sänkta bidragsnivåer med mellan 5 och
            15 % till de enskilda vägarna för 2003.
          </note>
          <note>
            Kostnaderna har gått upp medan regeringens anslag ligger kvar
            på samma låga nivå. Vägverket måste därför sänka bidragsnivån
            för att pengarna ska räcka till alla. Resultatet blir sämre kommunikationer
            genom lägre vägstandard och att fler vägar stängs för allmän trafik.
            Den ekonomiska utvecklingen i glesbygden undergrävs. För att möta
            Vägverkets ökade bidragskostnader har Kristdemokraterna föreslagit
            att anslagen till enskilda vägar redan 2003 ska öka med
          </note>
          <note>
            10 %, 60 miljoner kronor.
          </note>
          <note>
            Sammantaget kan det konstateras att det är nu det behövs en satsning
            på det snabbt förfallande svenska väg- och järnvägsnätet.
          </note>
          <note type="speaker">
            Anf. 42 BÖRJE VESTLUND (s) replik:
          </note>
          <note>
            Herr talman! Först skulle jag vilja säga att jag delar Mikael
            Oscarssons uppfattning att det behöver göras mycket för vägnätet,
            men när man gör en budget måste man göra olika sammanvägningar,
            och det är precis det som regeringen har gjort tillsammans med
            Miljöpartiet och Vänsterpartiet.
          </note>
          <note>
            Men jag begärde egentligen replik med anledning av denna nästan
            religiösa tro på att man ska skapa lösningar på de stora problem
            som finns i vägnätet med PPP.
          </note>
          <note>
            Jag tycker, Mikael Oscarsson, att det är ganska sunt att man
            stannar upp en stund och funderar på om detta är den lämpliga
            formen. Finns det andra sätt att lösa detta? Kan man göra det
            med en vanlig upplåning? Kan man göra det genom att förskottera,
            eller vad kan man göra? Men detta bortser man ifrån; det är PPP,
            PPP och PPP. Varför är detta med PPP så viktigt? Det är ju ändå
            vi som får betala i slutändan.
          </note>
          <note>
            Det är kanske till och med, Mikael Oscarsson, våra barn och barnbarn
            som får betala det som vi ska bygga i dag. Är det den riktiga
            vägen att gå?
          </note>
          <note type="speaker">
            Anf. 43 MIKAEL OSCARSSON (kd) replik:
          </note>
          <note>
            Herr talman! Börje Vestlund har lite synpunkter på detta med
            PPP. Låt mig då läsa om den socialdemokratiska regeringens uppfattning,
            som man har deklarerat förut, till exempel i 1996 års infrastrukturproposition.
            Då skrev man så här: I Sverige har som tidigare nämnts ett större
            PPP-projekt organiserats.
          </note>
          <note>
            Det är Arlandaprojektet. Organisationen av detta projekt är numera
            ett föredöme för resten av Europa.
          </note>
          <note>
            Genom ett visst statligt finansiellt engagemang har projektet
            kunnat ges en samhällsekonomiskt god utformning samtidigt som
            de privata intressenterna erbjudits möjlighet att gå med i projektet
            på rimliga företagsekonomiska villkor.
          </note>
          <note>
            Det här är alltså någonting som även den socialdemokratiska regeringen
            har backat upp. Vi tycker att det här är en chans som vi inte
            ska missa, detta för att vi ska kunna hålla en bättre takt i nödvändig
            utbyggnad av vägnätet.
          </note>
          <note type="speaker">
            Anf. 44 BÖRJE VESTLUND (s) replik:
          </note>
          <note>
            Herr talman! Arlandabanan var väl ett projekt som man kunde avläsa
            detta på. Det fanns väldigt bra effekter av Arlandabanan. Men
            det här handlar ju om en mycket större omfattning. Jag tycker
            att det är sunt
          </note>
          <note>
            - det är ekonomiskt sunt och också politiskt sunt - att stanna
            upp och fundera på om detta är den väg vi ska gå. Det finns också
            en viss skepsis som Mikael Oscarsson väl vet. Den skepsisen kan
            man inte bara bortse från. Det finns många sätt att finansiera
            vägar.
          </note>
          <note>
            Det finns många sätt att finansiera järnvägar, men vi måste fundera
            över vilket det bästa sättet är. Att anvisa PPP som den enda lösningen
            tror jag inte på. Jag tror inte att det är den allra bästa lösningen
            för vår infrastruktur.
          </note>
          <note type="speaker">
            Anf. 45 MIKAEL OSCARSSON (kd) replik:
          </note>
          <note>
            Herr talman! Börje Vestlund! Låt mig bara få läsa ytterligare
            något från det sammanhang som jag tog upp tidigare. Regeringen
            säger att ett privat deltagande i offentliga projekt där de privata
            också är ansvariga för intjänandeförmågan och drift av anläggningen
            bör kunna verka positivt på projektens totala ekonomi.
          </note>
          <note>
            Sedan fortsätter man att tala positivt om det här.
          </note>
          <note>
            Det här är en bedömning som vi kristdemokrater delar, och det
            är någonting som vi delar med många andra partier här i riksdagen.
            Vi tycker att PPP-
          </note>
          <note>
            lösningar ska användas för att vi ska kunna få igenom och genomföra
            de viktiga vägprojekt som ligger framför oss. Det finns också
            goda omdömen från
          </note>
          <note>
            Finland till exempel där man har prövat det här.
          </note>
          <note type="speaker">
            Anf. 46 SVEN BERGSTRÖM (c):
          </note>
          <note>
            Herr talman! Jag tittar ut över regeringsbänken.
          </note>
          <note>
            Det är tomt, tyst och öde i dag. Det är trist, men det är väl
            ett tecken på att Göran Perssons tal då och då om riksdagens betydelse
            mest är retorik utan innehåll.
          </note>
          <note>
            När vi nu har det första stora tillfället att diskutera med den
            nya ansvariga ministern på området, Ulrica
          </note>
          <note>
            Messing, drar hon sig undan med svansen mellan benen, höll jag
            på att säga, och stryker sig från den talarlista där hon var anmäld
            tidigare. Det är närmast pinsamt men kanske talande för regeringens
            ointresse för dessa frågor, tyvärr.
          </note>
          <note>
            Vi debatterar väldigt stora och viktiga frågor i den allmänpolitiska
            debatten i dag, regionalpolitik och infrastruktur. Det är, herr
            talman, ingen slump att det är 4 talare av 14 från Centerpartiet.
            För oss centerpartister är frågan om att skapa bra och likvärdiga
            utvecklingsvillkor i alla delar av landet en hjärtefråga.
          </note>
          <note>
            Det handlar om sådant som allmän samhällelig service. Det handlar
            om post- och teleförbindelser. Det handlar om en bra och tillförlitlig
            infrastruktur, och då menar jag både den digitala infrastrukturen
            i form av tillgång till bredband i ordets verkliga mening samt
            den fysiska infrastrukturen i form av främst vägar och järnvägar
            där det går att komma fram under alla delar av året på ett rimligt
            sätt. Jag återkommer till den frågan alldeles strax.
          </note>
          <note>
            Centerpartiet vill satsa på ett radikalt förbättrat klimat för
            det lokala näringslivet genom bättre villkor, breddad arbetsmarknad,
            bra kommunikationer och tillgång till kvalificerad arbetskraft.
            Men för att det ska vara möjligt krävs också en radikal decentralisering
            av makt till regioner och kommuner, så att de får möjlighet att
            utveckla de bästa lösningarna utifrån de förutsättningar som finns,
            lokalt och regionalt.
          </note>
          <note>
            En balanserad och lokalt förankrad tillväxt i hela landet ger
            också förutsättningar för en uthållig tillväxt där resurser brukas
            utan att förbrukas, där miljöhänsyn tas från början. Vi vill ta
            till vara hela Sveriges boende- och livsmiljöer genom att garantera
            en bra grundservice och infrastruktur samt genom en offensiv och
            aktiv politik för utveckling.
          </note>
          <note>
            Men det vill väl alla? Vi hörde till exempel socialdemokraterna
            Örnfjäder och Maria Öberg som var uppe och deklarera sina stolta
            ambitioner på sina områden. Dessvärre är det inte den politik
            som deras parti och deras regering driver i dag. Det kunde avläsas
            bland annat i regeringens regionalpolitiska proposition förra
            året. Det mest substantiella innehållet var statliga bidrag till
            utsatta kommuner för att riva en stor mängd väl fungerande bostäder.
            Det, herr talman, är ett gott exempel på skillnaden i inställning
            mellan dem som accepterar och till och med bejakar att en kommun
            och en byggd avvecklas och dem av oss som vill ge rättvisa villkor
            för utveckling i hela landet.
          </note>
          <note>
            För att anknyta till Gunnar Andréns tidigare replik kan jag säga
            att handlar egentligen om detta, om att ge möjlighet, om att ge
            rättvisa villkor, inte om att ge bidrag. Jag är glad åt att vi
            är fler som nu ansluter oss till ett sådant synsätt.
          </note>
          <note>
            Herr talman! En av grundförutsättningarna för att få den här
            livskraften i hela landet är väl fungerande kommunikationer och
            en väl utvecklad och underhållen infrastruktur. Det har många
            redan påtalat i den här debatten. Med dåliga kommunikationer,
            fysiska såväl som digitala, uteblir investeringar och nyetableringar,
            och det är en förödande utveckling.
          </note>
          <note>
            Och privata satsningar och företagande i områden som är i störst
            behov av sådana går om intet för att staten inte tar sitt ansvar
            för infrastrukturen.
          </note>
          <note>
            För att möjliggöra en underifråndriven tillväxt satsar vi i Centerpartiet
            i vårt budgetalternativ 1,7
          </note>
          <note>
            miljarder mer än regeringen på utgiftsområdet. Vi fick häromdagen
            i trafikutskottet vittnesbörd från
          </note>
          <note>
            Vägverkets ledning om att det verkligen behövs mera resurser,
            både för att man ska klara den viktiga driften och underhållet
            och för att man ska klara nödvändiga investeringar i tid - det
            gäller till exempel E 4:an längs södra Norrlandskusten. Det behövs
            också mera pengar för att man ska klara bidragen till de enskilda
            vägarna.
          </note>
          <note>
            Det allmänna vägnätets standard har under de senaste åren försämrats.
            Vi fick också bekräftat av
          </note>
          <note>
            Vägverket att kostnaderna för att återhämta det uppskjutna underhållet,
            som Mikael Oscarsson påpekade, är 15 miljarder kronor.
          </note>
          <note>
            Det här är fel politik. Det är också dyrbarare politik, därför
            att det blir långsiktigt dyrare för samhället att skjuta upp nödvändiga
            drifts- och underhållsåtgärder eftersom senare insatser ofta blir
            mer omfattande, mer kostnadskrävande och därmed dyrare för hela
            samhället.
          </note>
          <note>
            Ett mycket tydligt exempel på effekten av de dåliga vägarna är
            att den för Sverige så viktiga skogsindustrin under vissa årstider
            har jättesvårt att få fram råvaran till sina anläggningar. I stora
            delar av landet är det inte främst nya vägar som är tillväxtskapande,
            utan det är att se till att det befintliga vägnätet fungerar bra.
            Upprustningen av det nedslitna och hårt åtgångna vägnätet måste
            vara en prioriterad åtgärd för att skapa livskraft i hela landet.
          </note>
          <note>
            Låt mig, herr talman, avsluta med Centerpartiets synsätt och
            våra prioriteringar när det gäller detta.
          </note>
          <note>
            Vi vill i första hand satsa de extrapengar som vi har i vår budget
            på att ta igen det eftersatta underhållet och garantera en underhållsnivå
            som inte tillåter nya eftersläpningar att uppstå och på tjälsäkring,
            bärighet och rekonstruktion.
          </note>
          <note>
            Vår andra prioritering är att bygga bort flaskhalsar i befintliga
            transportsystem och genomföra redan planerade projekt.
          </note>
          <note>
            Därefter, som tredje prioritering, menar vi att vi kan komma
            att diskutera önskvärda nyanläggningar och nyinvesteringar. Men
            det bör komma på tredje plats i vår prioriteringsordning.
          </note>
          <note type="speaker">
            Anf. 47 RUNAR PATRIKSSON (fp) replik:
          </note>
          <note>
            Herr talman! Jag vill bara ta upp ett par små saker.
          </note>
          <note>
            Vi har ju ganska lika uppfattningar, Sven Bergström,
          </note>
          <note>
            Centerpartiet och Folkpartiet. Jag vill bara påpeka att det inte
            är några folkpartister anmälda till debatten om dataproblem i
            glesbygd. Men vi är tre stycken som begär repliker för att kompensera
            det i debatten om dataproblem i glesbygd.
          </note>
          <note>
            Är det så att Centern fortfarande tycker att staten ska göra
            de stora datasatsningarna i glesbygd? Det går ju ut över just
            det vägnät som Sven Bergström,
          </note>
          <note>
            Centerpartiet och Folkpartiet är överens om, och det går ut över
            tjälsäkringen av skogsindustrins vägar, som är nummer ett för
            glesbygdens överlevnad.
          </note>
          <note>
            En fråga till: Är 45:an en Europaväg även i Centerns politik?
          </note>
          <note type="speaker">
            Anf. 48 SVEN BERGSTRÖM (c) replik:
          </note>
          <note>
            Herr talman! Jag hälsar verkligen Runar Patriksson välkommen
            i debatten. Jag reagerade också och tyckte att det var sorgligt
            att ni inte hade någon folkpartist med i den här oerhört viktiga
            debatten. Nu har ni hjälpt upp det med att begära flitigt med
            repliker, och det välkomnar vi.
          </note>
          <note>
            Centerpartiets syn på IT-satsningar i hela landet kvarstår och
            är precis som tidigare. Vi har den grundsynen i Centerpartiet
            att det är ett samhälleligt ansvar att se till att det är rättvisa
            utvecklingsmöjligheter och rättvisa villkor i alla delar av landet.
            Då kan vi inte förlita oss på en marknad som helst bygger i Stockholms
            innerstad och möjligen i Västerås, Eskilstuna och ytterligare
            några viktiga randstäder i Mälardalen, men som alltid låter landsbygden,
            småorterna och glesbygden komma i andra, tredje och fjärde hand.
          </note>
          <note>
            Menar man allvar med att hela landet ska ges rättvisa utvecklingsmöjligheter
            måste det vara ett samhälleligt ansvar att se till man har digitala
            kommunikationer -
          </note>
          <note>
            precis som staten och samhället en gång i tiden byggde ut järnvägsnätet
            och det allmänna vägnätet - och post- och teleservice över hela
            landet. Det är samma självklara princip som ska gälla också på
            det här området.
          </note>
          <note>
            När det gäller 45:an tror jag att Runar Patriksson och jag är
            överens om att den ska ha god standard oavsett om den kallas riksväg
            eller Europaväg.
          </note>
          <note type="speaker">
            Anf. 49 RUNAR PATRIKSSON (fp) replik:
          </note>
          <note>
            Herr talman! När det gäller anmälningsorsaken, digitala problem
            i glesbygden, vill jag säga att det finns tolv grova rör utanför
            min dörr, ungefär 100
          </note>
          <note>
            meter. De går från Stockholm till Oslo. Men vi har i alla fall
            ingen tillgång till något bredband. Som tur är är satsningen gjord
            av det privata näringslivet. Det är därför jag ställer frågan:
            Har Centern, som jag erkänner är ett glesbygdsparti, verkligen
            råd att stå kvar vid uppfattningen att marknaden, näringslivet,
            ska ta ansvaret för digitaliseringen även i glesbygden?
          </note>
          <note>
            På den stora fabriken i Hallstavik utanför Uppsala kör man i
            dag den digitala tekniken luftvägen. Det kostar mycket av de pengar
            som vi behöver för infrastruktur på järnväg och väg.
          </note>
          <note type="speaker">
            Anf. 50 SVEN BERGSTRÖM (c) replik:
          </note>
          <note>
            Herr talman! Det är gott och väl, Runar Patriksson, att rören
            finns där, men det är bekymmersamt när Runar Patriksson och andra
            inte får tillgång till rören. Det illustrerar lite grann synen
            hos de stora aktörerna på det här området, att de inte riktigt
            bryr sig om de små i det här sammanhanget.
          </note>
          <note>
            Jag vill upprepa att vår grundsyn är att samhället ska ge möjligheter
            och ställa resurser till en fungerande infrastruktur till förfogande.
            Sedan är det vår mening att aktörerna på IT- och telekomområdet
            ska vara de som svarar för tjänsterna. Men själva grundstommen,
            infrastrukturen, menar vi ska ställas till förfogande på lika
            villkor. Och det är ett samhälleligt ansvar. Sedan ska vi inte
            hålla på och sälja tjänster hit och dit, utan det kan gott alla
            olika aktörer på området sköta på ett bra sätt.
          </note>
          <note type="speaker">
            Anf. 51 MARIA ÖBERG (s) replik:
          </note>
          <note>
            Herr talman! Jag skulle vilja ställa en fråga till
          </note>
          <note>
            Sven Bergström och Centerpartiet, eftersom Sven
          </note>
          <note>
            Bergström raljerar över bidragen som de utsatta kommunerna i
            inlandet har fått för att minska lägenhetsbestånden. Vilka konkreta
            åtgärder har då Centerpartiet i åtanke för att minska utgifterna
            för de redan utsatta kommunerna, där befolkningsminskningen är
            katastrofal och där lägenhetsbestånden kostar pengar?
          </note>
          <note type="speaker">
            Anf. 52 SVEN BERGSTRÖM (c) replik:
          </note>
          <note>
            Herr talman! Maria Öberg, det må vara mig förlåtet att jag raljerar
            över detta, men det är ju talande att det mest substantiella enskilda
            förslaget i den regionalpolitiska propositionen är att man ställer
            pengar till förfogande för att ta bort väl fungerande bostäder.
            Det kan självfallet vara motiverat för att kommunala bostadsbolag
            inte ska gå i putten, men det hade ju varit något helt annat om
            det regionalpolitiska förslaget också hade innehållit en rad offensiva
            satsningar. Håkan Larsson var till exempel inne på att man ska
            se till att de mycket resursstarka kommunerna och regionerna får
            del av de egna tillgångarna i form av återföring av vattenkraftspengar.
          </note>
          <note>
            Jag vill gärna ställa en motfråga till Maria Öberg:
          </note>
          <note>
            Är Maria Öberg med nya, friska ögon i det stora partiet nu beredd
            att hjälpa till och bilda opinion för att se till att rättvisa
            skipas, så att vi i alla fall återför en del, inte allt, till
            de regioner och kommuner som har ställt upp med vattenkraften?
            De är egentligen oerhört resursstarka när det gäller skog och
            vattenkraft men utarmas i dag på ett närmast kolonialt sätt.
          </note>
          <note type="speaker">
            Anf. 53 MARIA ÖBERG (s) replik:
          </note>
          <note>
            Herr talman! Jag vet inte om jag tycker att regionala skillnader,
            regional klyvning och konkurrensutsättning mellan olika regioner
            i Sverige är vettigt.
          </note>
          <note>
            Däremot kan jag tycka att kraftindustrin borde ta ett större
            ansvar för den miljöåverkan och den situation som de kommuner
            som har utbyggda älvar har utsatts för.
          </note>
          <note type="speaker">
            Anf. 54 SVEN BERGSTRÖM (c) replik:
          </note>
          <note>
            Herr talman! Vad ska man säga när Maria Öberg som ny, fräsch
            och frisk i den här kammaren är så uppgiven att hon lutar sig
            mot kraftindustrin och säger att de kanske ändå kan hjälpa oss
            på traven här?
          </note>
          <note>
            Är det inte ett samhälleligt ansvar att se till att rättvisa
            skipas och ta fasta på det? Gunnar Andrén var inne på att man
            ska se till att det skapas rättvisa utvecklingsmöjligheter. Det
            är ju vad det handlar om. Då är det väl inte oskäligt att säga
            att en liten skärv av alla de stora resurser som vattenkraften
            genererar genom utbyggnad av älvar i de här kommunerna faktiskt
            också ska återföras dit för att kunna bidra till en utveckling.
            Är det en orimlig tanke, Maria Öberg? Jag hoppas att Maria Öberg
            funderar och reflekterar över det som ny i den här kammaren. Jag
            skulle verkligen välkomna att vi kunde mobilisera en stark majoritet
            för att, med vattenkraften som ett exempel, ta ett antal steg
            i riktning mot att tillförsäkra de här regionerna de utvecklingsmöjligheter
            som de är värda och behöver för att klara sysselsättning, ekonomi
            och utveckling.
          </note>
          <note type="speaker">
            Anf. 55 CLAES ROXBERGH (mp):
          </note>
          <note>
            Herr talman! Staten och det offentliga har ansvar för att vi
            ska ha en fungerande infrastruktur. Det offentliga behöver ju
            inte nödvändigtvis genomföra detta självt, men man har, och vi
            har, ett ansvar för att det fungerar och att det fungerar över
            hela landet.
          </note>
          <note>
            Det finns brister i infrastrukturen, som många har vittnat om
            här. Den kan vara dålig, den kan var ofullständig, den kan tidvis
            vara överbelastad. Det här ser olika ut i olika delar av landet.
            I storstaden har man ofta en bra infrastruktur, men den är ofta
            överbelastad, i alla fall timvis. På gator och vägar har man här
            i
          </note>
          <note>
            Stockholm och i andra storstäder tidvis en överbelastning.
          </note>
          <note>
            Den överbelastningen säger en del att de vill lösa genom att
            bygga ut infrastrukturen. Man vill bygga ut infrastrukturen så
            att den klarar den här överbelastningen under det fåtal timmar
            då man har den. Tar vi samma resonemang på elsidan ska vi alltså
            bygga ut elsystemet, vilket vi i och för sig har gjort, så att
            det klarar den där måndagen i februari då det är jättekallt.
          </note>
          <note>
            Detta är dålig ekonomi. Det handlar ju om att utnyttja systemen
            på ett effektivt sätt, och det gör man genom att ha en prissättning
            som gör att man får ekonomiska incitament till dem som flyttar
            sin konsumtion eller sin användning till en tidpunkt då vi inte
            har den här överbelastningen. Det är sund marknadsekonomi, och
            det är ett sätt att effektivisera användningen av infrastrukturen.
            Det är ju idiotiskt att bygga ut infrastrukturen på ett sådant
            sätt att den klarar de här topparna. Då menar jag att resten av
            landet faktiskt har behov av en del av de här pengarna.
          </note>
          <note>
            Genom att utnyttja systemen bättre har vi alltså strålande möjligheter.
            Jag förstår inte för mitt liv varför det finns ett sådant motstånd
            mot att göra detta.
          </note>
          <note>
            I andra system är det ju så att om det är trängsel, överutnyttjande,
            stiger prisnivån och prisnivån reglerar efterfrågan. Varför ska
            vi ha planekonomi i det här sammanhanget?
          </note>
          <note>
            Vägslitaget är en annan infrastrukturfråga som har varit uppe
            här. Där tror jag att det är så att det finns nyttjare av vägarna
            som egentligen inte betalar sina kostnader. Vi fick i trafikutskottet
            i tisdags reda på att en lastbil, en tung lastbil, sliter lika
            mycket på vägarna som 10 000 personbilar. De betalar inte i enlighet
            med det slitaget. Och det finns de som är ännu värre.
          </note>
          <note>
            För att vi ska kunna hantera det berg som vi har framför oss
            måste vi faktiskt också kunna styra så att vi får rätt typ av
            lastbilar, till exempel, som sliter så lite som möjligt på vägarna.
            Vi måste ta ut avgifter som motsvarar den kostnad man ställer
            till för. Annars kommer vi inte att kunna hantera det här. Det
            kan ju leda till en teknisk utveckling. Det har faktiskt blivit
            en sådan genom att man gått över till lastbilstyper och däckstyper
            som sliter ännu mer än motsvarigheten till de här 10 000 personbilarna.
          </note>
          <note>
            I den diskussion som har varit om infrastruktur kan det lätt
            kan bli så att storstaden står mot resten av landet. Men jag skulle
            vilja säga att storstaden behöver glesbygden och resten av landet
            - och tvärtom. Vi behöver alla varandra, men för att detta ska
            fungera måste det finnas likartade förutsättningar att arbeta
            och verka i hela landet.
          </note>
          <note type="speaker">
            Anf. 56 SVEN BERGSTRÖM (c) replik:
          </note>
          <note>
            Herr talman! Får jag passa på att till riksdagens protokoll hälsa
            Claes Roxbergh välkommen åter till riksdagen. Vi förväntar oss
            mycket av dig som ordförande i det viktiga trafikutskottet och
            av det parti du representerar.
          </note>
          <note>
            Det fanns mycket sympatiskt i det som Claes
          </note>
          <note>
            Roxbergh sade här, tycker jag. Jag vill gärna säga att jag delar
            Claes Roxberghs uppfattning att det är lite obegripligt att de
            partier som annars är så marknadsorienterade inte förstår poängerna
            med trängselavgifter för att öka framkomligheten i de områden
            där det bäst behövs.
          </note>
          <note>
            Från Centerpartiets sida har vi också sagt att vi är positiva
            till trängselavgifter. Skillnaden mellan Miljöpartiet och Centerpartiet,
            de två gröna partierna i den här församlingen, är att vi tycker
            att det är en självklarhet att det också i det här sammanhanget
            ska finnas ett underifrånperspektiv, att det är de människor som
            berörs, de kommuner som berörs, som ska bestämma över detta. Det
            ska inte vara med någon kvalificerad majoritet, som riksdagen
            i sista stund ändrade trafikutskottets betänkande till i fjol,
            utan det ska vara beslut på lokal nivå. Jag vill gärna fråga
          </note>
          <note>
            Claes Roxbergh: Är det rimligt att komma uppifrån och tala om,
            som ni nu gör i Miljöpartiet tillsammans med Vänsterpartiet och
            Socialdemokraterna här i
          </note>
          <note>
            Stockholm, att man ska införa trängselavgifter? Är det inte rimligt
            att det här beslutet fattas lokalt, att det är de som bestämmer?
          </note>
          <note type="speaker">
            Anf. 57 CLAES ROXBERGH (mp) replik:
          </note>
          <note>
            Herr talman! Ja, de här besluten ska fattas lokalt.
          </note>
          <note>
            Det är viktigt att komma ihåg att den överenskommelse som fattades
            mellan Socialdemokraterna, Miljöpartiet och Vänstern var en partiöverenskommelse.
          </note>
          <note>
            Det vi ska hantera här i riksdagen är att göra det möjligt för
            de kommuner och områden som vill att införa detta. Sedan är det
            upp till dem själva att lokalt bestämma detta. Det tycker jag
            är väldigt viktigt. Vi ska inte bestämma det här i riksdagen.
          </note>
          <note type="speaker">
            Anf. 58 SVEN BERGSTRÖM (c) replik:
          </note>
          <note>
            Herr talman! Det var en välkommen deklaration av Claes Roxbergh,
            att vi ska göra det möjligt genom beslut här i riksdagen. Men
            ingen som följde medierna och såg Annika Billströms mycket irriterade
            reaktion på det här direktivet ovanifrån i samband med regeringsöverläggningarna
            mellan Miljöpartiet, Socialdemokraterna och Vänstern kunde ju
            ta miste på att det här var ett direktiv uppifrån. För alla oss
            som är demokrater och decentralister och som vill betona underifrånperspektivet
            är det lite motbjudande att man gör på det sättet. Jag hyllar
            principen att det är de lokala beslutsfattarna som ska fatta det
            här beslutet.
          </note>
          <note>
            Vi får väl se var det landar. Jag hoppas att vi kan vara överens
            om att i det fortsatta arbetet betona just detta att trängselavgifter
            är en metod som kan vara väldigt bra i många lägen men att det
            är de lokala beslutsfattarna, den lokala regionen och kommunen,
            som ska fatta besluten.
          </note>
          <note type="speaker">
            Anf. 59 CLAES ROXBERGH (mp) replik:
          </note>
          <note>
            Herr talman! Vad Socialdemokraterna beslutar inom sitt parti
            är inget som jag ska yttra mig över.
          </note>
          <note>
            Beslutet ska fattas lokalt, menar jag.
          </note>
          <note type="speaker">
            Anf. 60 CATHARINA ELMSÄTER-SVÄRD (m) replik:
          </note>
          <note>
            Herr talman! Jag tycker att det är oerhört intressant att höra
            vår nya ordförande i trafikutskottet uttala att storstaden behöver
            glesbygd - och tvärtom, lade han till. Under de senaste åren har
            ju Stockholmsregionen varit en stor bidragsgivare till övriga
            landet.
          </note>
          <note>
            Men nu är vi inne i en situation där inte längre Stockholmsregionen
            är den tillväxtmotor som den har varit.
          </note>
          <note>
            Ett stort problem är infrastrukturen. Då, herr talman, säger
            Claes Roxbergh att det är dumt att satsa pengar på att bygga nya
            vägar. Men om hundratusen personer har flyttat hit de senaste
            åren och Essingeleden, som byggdes på 60-talet, i dag går att
            vara framkomlig för att det är fyra filer i varje riktning, ligger
            det då inte en poäng i att man ändå försöker satsa i denna region,
            där vi inte har haft en satsning på så många år och där så många
            människor bor och lever och åker bil?
          </note>
          <note type="speaker">
            Anf. 61 CLAES ROXBERGH (mp) replik:
          </note>
          <note>
            Herr talman! Min poäng var att vi ska utnyttja den infrastruktur
            som finns på ett så effektivt sätt som möjligt. Det är punkt nummer
            ett. Behövs det sedan ytterligare investeringar ska vi göra dem.
            Den ordningen menar jag är viktig.
          </note>
          <note type="speaker">
            Anf. 62 CATHARINA ELMSÄTER-SVÄRD (m) replik:
          </note>
          <note>
            Herr talman! Det är alldeles utmärkt, för då har vi kommit en
            bit på väg mot en gemensam linje. Men om vi ska utnyttja den infrastruktur
            som finns kommer Miljöpartiets nästa steg i det här. Claes Roxbergh
            var också inne lite grann på det, alltså att man kanske ska börja
            betala för trängseln. Säg rent ut: Det handlar om trängselavgifter.
            Det är det som ligger i er överenskommelse med regeringspartierna.
          </note>
          <note>
            Problemet för Stockholmsregionen, något som också Claes Roxbergh
            kommer att inse när han nu får åka bil här, är att det inte finns
            något alternativ. Om jag kommer till regionen och ska till innerstaden
            eller förbi åt endera hållet har jag ingen alternativ väg att
            åka på. Jag kan inte heller belasta den kollektiva trafiken mer
            än vad som sker i dag. Resultatet blir i dag att vi inte får några
            fler vägar till Stockholmsregionen om Miljöpartiet får bestämma.
            Dessutom ska vi betala fast det inte finns några alternativ. Då,
            herr talman, finns det några som kommer att bli speciellt drabbade
            av detta, förutom det vanliga arbetande folket. Det är kvinnor.
          </note>
          <note type="speaker">
            Anf. 63 CLAES ROXBERGH (mp) replik:
          </note>
          <note>
            Herr talman! Jag tror att det finns möjligheter att flytta över
            transporter till en annan tidpunkt, att åka vid en annan tidpunkt.
            Det är till exempel så även här i Stockholm, tror jag, att fyllnadsgraden
            är att det sitter 1,1 person i varje bil. Om man tänker sig att
            det
          </note>
          <note>
            - ve och fasa - skulle sitta två personer i varje bil skulle
            trafikmängden minska dramatiskt.
          </note>
          <note>
            Det finns möjligheter, jag är fullständigt övertygad om det.
            Våra trafiksystem är dåligt utnyttjade.
          </note>
          <note>
            Men det väsentligaste argumentet för att införa framkomlighetsavgifter,
            som jag skulle vilja kalla dem, är att näringslivet behöver få
            anständiga villkor i såväl
          </note>
          <note>
            Stockholm och Göteborg som de andra storstäderna. I
          </note>
          <note>
            dag sitter deras transporter fast i trafiken. Det kostar oerhört
            mycket pengar.
          </note>
          <note>
            Man har också räknat ut att om köerna skulle minska skulle kapaciteten
            i exempelvis kollektivtrafiken öka med 13 %, beroende på att bussarna
            inte sitter fast i köerna.
          </note>
          <note type="speaker">
            Anf. 64 CECILIA WIDEGREN (m) replik:
          </note>
          <note>
            Herr talman! Låt oss gå från storstad till landsbygd.
          </note>
          <note>
            På landsbygden är vi väldigt beroende av enskilda vägar. 70 %
            av det svenska vägnätet består av enskilda vägar. Ungefär 800
            000 människor bor längs så kallade statsbidragsberättigade enskilda
            vägar. Under de senaste åren har bidragen till enskilda vägar
            skurits ned enormt. Det drabbar inte minst barnfamiljer och småföretagare.
            Nu utreder Vägverket att göra om ytterligare över 1 100 mil allmän
            väg till enskild väg.
          </note>
          <note>
            Min fråga till Claes Roxbergh och Miljöpartiet är:
          </note>
          <note>
            Kommer ni att medverka till att ytterligare ekonomiskt ansvar
            förs över till de boende längs de enskilda vägarna?
          </note>
          <note type="speaker">
            Anf. 65 CLAES ROXBERGH (mp) replik:
          </note>
          <note>
            Herr talman! Vi har fört en diskussion om detta i trafikutskottet
            bland majoriteten och resten av ledamöterna. Vi har diskuterat
            att faktiskt försöka justera upp anslaget till enskilda vägar.
          </note>
          <note type="speaker">
            Anf. 66 CECILIA WIDEGREN (m) replik:
          </note>
          <note>
            Herr talman! Det låter bra att ni har haft en sådan diskussion
            i utskottet och att utskottsordföranden också kommer att medverka
            till att det blir en sådan förbättring. Kommer det som Vägverket
            nu håller på att utreda rörande eventuella nya enskilda vägar
            också att gälla boende vid sådana vägar som i framtiden kommer
            att förändras från allmänna till enskilda vägar?
          </note>
          <note type="speaker">
            Anf. 67 CLAES ROXBERGH (mp) replik:
          </note>
          <note>
            Herr talman! Jag kan inte uttala mig om det i dag.
          </note>
          <note type="speaker">
            Anf. 68 RUNAR PATRIKSSON (fp) replik:
          </note>
          <note>
            Herr talman! Jag vill också utrycka min glädje över att för första
            gången träffa på Claes Roxbergh här i kammaren som ordförande
            i trafikutskottet. Det har ju börjat rätt bra i utskottet. Vi
            har en fin diskussionsnivå i utskottet, och vi hoppas att vi ska
            få en bra infrastrukturell debatt.
          </note>
          <note>
            Jag blev lite orolig av Claes Roxberghs första anförande från
            talarstolen. Jag tänkte just på mitt hemlän Värmland. Claes Roxbergh
            har en ganska negativ syn på bilen. Det verkar ju bli pengar över
            till vägar för Stockholms- och Göteborgsområdet med den syn som
            han här visade. Jag måste säga att den är mycket negativ och en
            stor fara för Glesbygds-Sverige. Erkänner Miljöpartiet bilen som
            en nödvändighet i svensk glesbygd? Behöver vi tjälsäkra vägarna
            i
          </note>
          <note>
            Värmland och Dalsland för att vi ska överleva i träindustriområdena?
          </note>
          <note>
            Vi kallas för paper province för att vi har ganska mycket sågverk
            och pappersindustrier. Är Claes Roxbergh villig att från talarstolen
            säga att Miljöpartiet erkänner bilen som en nödvändighet i svensk
            glesbygd och att det ska finnas vägar som bilarna kan köra på
            året om?
          </note>
          <note type="speaker">
            Anf. 69 CLAES ROXBERGH (mp) replik:
          </note>
          <note>
            Herr talman! Svaret är ja. Bilen är förvisso nödvändig i glesbygden.
            Det vore galet att påstå något annat. Och glesbygden har behov
            av sina vägar.
          </note>
          <note>
            Det finns anledning att göra reflexioner över detta. Problemet
            med bilen är i stor utsträckning storstadsrelaterat. Man kan förstås
            hoppas att teknikutvecklingen går framåt och att bilens miljöpåverkan
            minskar, men bilen behövs i glesbygden.
          </note>
          <note type="speaker">
            Anf. 70 RUNAR PATRIKSSON (fp) replik:
          </note>
          <note>
            Herr talman! Det som oroar mig mest är detta med lastbilen. Det
            nämndes i ett exempel att 10 000 bilar sliter lika mycket som
            en lastbil.
          </note>
          <note>
            Jag nämner området Dalsland, Dalarna och
          </note>
          <note>
            Värmland, där sågverken finns och där pappersindustrin finns:
            Skoghall, Grums, Rottneros och Kristinehamnsområdet med flera
            orter. Där finns det inget alternativ på järnväg, och jag tror
            inte heller att vi i framtiden kommer att få några alternativ.
            Att man avgiftsvägen skulle lösa detta problem, som Roxbergh faktiskt
            sade, betyder detsamma som att lägga ned de här industrierna.
            Att lägga ytterligare avgifter på svensk åkerinäring är som jag
            ser det en omöjlighet - det fick vi också reda på i utskottet
            häromveckan.
          </note>
          <note type="speaker">
            Anf. 71 CLAES ROXBERGH (mp) replik:
          </note>
          <note>
            Herr talman! Inkomsterna är en sak, men det viktiga med avgifterna
            är också vilken styrverkan de har.
          </note>
          <note>
            På de här vägarna kanske man ska ha lättare fordon. Då blir det
            i och för sig fler transporter och större miljöpåverkan, men det
            finns en balans mellan å ena sidan att köra sönder vägarna och
            å andra sidan att minimera bränsleåtgång och miljöbelastning.
            I så fall är avgifterna ett sätt att styra den tekniska utformningen
            av lastbilarna så att man minskar slitaget.
          </note>
          <note>
            Nu går utvecklingen faktiskt åt andra hållet. Det kommer nya
            lastbilstyper som ställer till större skador än tidigare. Vi måste
            gå åt andra hållet. Jag tror att avgiftsinstrumentet då är en
            verksam möjlighet.
          </note>
          <note type="speaker">
            Anf. 72 ERLING WÄLIVAARA (kd) replik:
          </note>
          <note>
            Herr talman! Jag hörde Claes Roxbergh säga att bilen är nödvändig
            i glesbygden. Vi förstår alla att om det inte finns några andra
            kommunikationsmedel är bilen det enda alternativet för att ta
            sig till och från jobbet och olika serviceinrättningar. Men jag
            får det inte riktigt att gå ihop. Miljöpartiet driver ju på för
            att höja energiskatterna och har i förhandlingar under de år jag
            suttit i riksdagen fått igenom sådana förslag.
          </note>
          <note>
            Jag vill fråga Claes Roxbergh om han inser att sådana åtgärder
            innebär stora problem eller rent ut sagt döden för många glesbygdsboende.
            Inga alternativ finns att tillgå. Jobben finns långt borta. Kostnaderna
            för uppvärmning av hus är höga, och energiskatterna höjs. Hur
            vill Miljöpartiet lösa glesbygdsproblematiken i just det här avseendet?
          </note>
          <note type="speaker">
            Anf. 73 CLAES ROXBERGH (mp) replik:
          </note>
          <note>
            Herr talman! Låt mig ta det här med bränslepriserna. Jag tror
            inte att man ska ha ett glesbygdsstöd i form av låga energiskatter
            och låga bränslepriser. Det är fel väg att vandra. Det stödet
            måste tillföras glesbygden på ett annat sätt.
          </note>
          <note>
            Bränslepriset är nämligen också teknikdrivande.
          </note>
          <note>
            Om man byter från en bil som drar en liter per mil till en bil
            som drar en halv liter per mil minskar kostnaden till hälften.
            Vi vill ha en utveckling av fordonsparken. Man kan se på skillnaden
            mellan Sverige och
          </note>
          <note>
            USA. Fordonen ser helt annorlunda ut om bränslepriset är annorlunda.
          </note>
          <note>
            Stödet till glesbygden och till dem som bor i glesbygden måste
            ske på ett annat sätt.
          </note>
          <note type="speaker">
            Anf. 74 ERLING WÄLIVAARA (kd) replik:
          </note>
          <note>
            Herr talman! Jag tänker på Arjeplogs kommun, som har drygt 3
            000 invånare. Det finns kanske 800-
          </note>
          <note>
            1 000 bilar där. De personer som bor där har höga kostnader sedan
            förut. Nu talade Claes Roxbergh bara om bränslepriserna, men det
            finns ju energiskatter och andra kostnader som Miljöpartiet vill
            höja.
          </note>
          <note>
            Vill Claes Roxbergh och Miljöpartiet alltså tvinga de människor
            som bor där och som knappt har råd att ha en gammal, risig bil
            att byta till en modern, ny bil?
          </note>
          <note>
            Är Claes Roxbergh beredd att ge statliga bidrag till ett sådant
            byte?
          </note>
          <note type="speaker">
            Anf. 75 CLAES ROXBERGH (mp) replik:
          </note>
          <note>
            Herr talman! Nej, det är jag inte. Men å andra sidan måste de
            ändå byta sin bil förr eller senare, för den håller ju inte i
            evigheter. Då kommer så småningom också de begagnade bilarna att
            bli bättre och snålare. Med tiden går det så. Inte ens uppe hos
            er håller bilarna i evighet.
          </note>
          <note type="speaker">
            Anf. 76 JAN-OLOF LARSSON (s):
          </note>
          <note>
            Fru talman! Hela Sverige ska leva. Det är ett ofta använt uttryck
            från många politiker, oavsett parti. Det är en fin tanke och vision,
            men det är alltjämt en vision. Därför är det viktigt att vi skapar
            förutsättningar, så att visionen kan bli verklighet.
          </note>
          <note>
            Jag tänkte ta upp tre punkter här i mitt första tal i kammaren
            som har betydelse för den del av Sverige, norra Bohuslän, som
            jag kommer ifrån. Det handlar om vägnätet naturligtvis, och det
            rör förändringar av regelverk så att vi kan använda den kompetens
            som finns för att utveckla turismen.
          </note>
          <note>
            Som tredje punkt tänker jag beröra nödvändiga förändringar av
            plan- och bygglagen för att skapa levande samhällen året runt.
          </note>
          <note>
            Bohuslän är till stor del glesbygd och beroende av ett bra vägnät.
            E 6-an har stor betydelse för denna bygd, och det går inte att
            underskatta vikten av att få denna väg färdig så fort som möjligt.
            Det skulle tillväxten, miljön och trafiksäkerheten tjäna på.
          </note>
          <note>
            Men det är fortfarande mycket kvar innan vi har en bra vägstandard
            genom hela Bohuslän. Ska vi ute i kustkommunerna också tillhöra
            ett levande Sverige får vi inte tveka när det gäller investeringarna
            i vägnätet. Med de 364 miljarder som regeringen satsar under de
            närmaste åren finns det goda förutsättningar för en hållbar tillväxt.
            Det kräver dock att resurserna fördelas så att de gör mest nytta.
          </note>
          <note>
            Vi socialdemokrater i Västsverige har motionerat många gånger
            om hur viktigt det är för Västra Götaland att infrastruktursatsningarna
            kommer i gång.
          </note>
          <note>
            Detta är en förutsättning för att redan befintlig industri ska
            kunna stanna kvar, och det är en nödvändighet om vi ska kunna
            nyrekrytera verksamheter.
          </note>
          <note>
            Jag tycker också att det är dags att se över andra finansieringslösningar
            än den anslagsfinansiering som gäller i dag. Det är rimligt att
            infrastrukturens utbyggnad inte betalas på en gång och i sin helhet
            belastar årsbudgeten. De järnvägar och vägar som vi ska bygga
            nu kommer även nästa generation att kunna dra nytta av. Genom
            ett sådant synsätt skapas nödvändiga resurser till en snabbare
            utbyggnad. Ett sådant finansieringssätt skulle kunna skapa resurser
            så att man även snabbare kan förbättra vägstandarden från den
            stora vägpulsådern ut till kommunerna.
          </note>
          <note>
            Ska hela kroppen leva behövs pulsådern men även kapillärer. Detsamma
            gäller landet Sverige.
          </note>
          <note>
            Vid regeringsombildningen fick vi en ny ansvarig minister för
            vägnätet, och genast dök det upp diskussioner om investeringstakt
            och finansiering av de ännu ej genomförda delarna av E 6-an. Jag
            och många kommer ihåg vad det förra ansvariga statsrådet Björn
            Rosengren lovade - 2007 ska E 6-an vara färdig.
          </note>
          <note>
            Jag litar på att Ulrica Messing fullföljer dessa planer
          </note>
          <note>
            En av de snabbast växande näringarna i världen är turismen. Så
            är det också i vårt land. När man som jag kommer från en turistkommun
            vet man om dess betydelse för sysselsättningen och vilken roll
            den kan ha för en glesbygdskommuns utveckling.
          </note>
          <note>
            En växande del av turismen är så kallad upplevelseturism, och
            där har en kustkommun som Sotenäs stora möjligheter om man får
            rätt förutsättningar.
          </note>
          <note>
            Att fisket är i kris har vi alla blivit medvetna om efter den
            senaste tidens debatt. Fler och fler fiskare ser turismen som
            en möjlig inkomstkälla. Att ta med turister på hummer- eller kräftfiske
            röner ett allt större intresse, och detta kan mycket väl kombineras
            med annan verksamhet när underlaget för vanligt fiske ryckts undan.
            Men här finns problem i regelverken.
          </note>
          <note>
            Fiskare som går i land för att jobba och försöker kombinera detta
            med fisketurism får stora problem eftersom de mister sin fiskelicens.
          </note>
          <note>
            Om vi i kustkommunerna ska kunna utveckla upplevelseturismen
            inom kustfisket genom att ta vara på den kompetens och den initiativförmåga
            som finns hos före detta yrkesfiskare måste det ges möjlighet
            till någon form av fiskelicens som knyts till turismverksamhet.
          </note>
          <note>
            Turismen har en stor potential för våra kustkommuner, men den
            medför också vissa negativa effekter.
          </note>
          <note>
            En av dessa negativa konsekvenser ska jag ta upp som en tredje
            och sista punkt. Ett stort problem är att väl fungerande åretruntbostäder
            köps upp till fritidsboende. Detta medför att en allt större del
            av våra kustsamhällen står mörka under en stor del av året och
            att huspriserna drivs i höjden på grund av att kostnadsbilden
            när det gäller fritidshusmarknaden är sådan att åretruntboende
            inte har råd att betala för dessa hus.
          </note>
          <note>
            Kommunerna tvingas exploatera mer markområden allt längre från
            samhällskärnorna för att ge åretruntboende möjlighet att bygga
            egna hem. Kostnaderna drivs upp för kommunerna som också måste
            ge samhällsservice i form av snöröjning, vägunderhåll, belysning
            med mera i samhällen där det bor enstaka åretruntboende kvar i
            kvarteren.
          </note>
          <note>
            Ett sätt att komma åt den här problematiken både vad gäller de
            kommunala kostnaderna och de höga huspriserna är att ändra i plan-
            och bygglagen så att kommunerna ges möjlighet att i detaljplanerna
            avsätta områden till åretruntboende.
          </note>
          <note>
            Om vi menar något med att Hela Sverige ska leva är vi i den här
            församlingen också tvingade att föreslå åtgärder för att detta
            ska bli verklighet.
          </note>
          <note type="speaker">
            Anf. 77 RUNAR PATRIKSSON (fp) replik:
          </note>
          <note>
            Fru talman! Jag kommer ihåg mitt jungfrutal som handlade om regionalpolitik.
            Det måste vara inspirerande att komma från västkusten och få tala
            om just dessa frågor som är så lika för dem som lever i Västra
          </note>
          <note>
            Götalandsregionen och för oss som bor i Värmland som hänger på
            Västra Götaland. Men vi är ju samma region när det gäller vägfrågorna.
          </note>
          <note>
            Jan-Olof Larssons uppfattning är att 364 miljarder under perioden
            är bra med pengar. Jag har en liten upplysning. De borgerliga
            partierna har 375 miljarder. Det är 11 miljarder mer. De borgerliga
            partierna har också mer satsningar på vägar än på järnvägar, vilket
            jag tror skulle betyda ofantligt mycket för den politik som Jan-Olof
            Larsson företräder här. Han använder sig av uttrycket Hela Sverige
            ska leva, som ju är en organisation. Jag ska ställa en fråga till
            Jan-
          </note>
          <note>
            Olof Larsson. Om den borgerliga politiken finge slå igenom och
            vi fick använda oss av uttrycket att hela
          </note>
          <note>
            Sverige ska brukas, skulle Jan-Olof Larsson kunna tänka sig att
            ställa sig bakom det då? Lever gör ju ofta dessa delar ändå om
            man inte gör någonting, även i glesbygden på västkusten. Men att
            bruka dessa delar kräver infrastruktur.
          </note>
          <note type="speaker">
            Anf. 78 JAN-OLOF LARSSON (s) replik:
          </note>
          <note>
            Fru talman! Det är möjligt att Runar Patriksson och hans kolleger
            har mer pengar avsatta i sin budget för vägar. Men vi lever inte
            av vägar allena. Jag vet andra budgetförslag som slår oerhört
            hårt även ute i glesbygden. Det är helheten man måste se.
          </note>
          <note>
            Jag är helt övertygad om att med dessa 364 miljarder som satsas
            från regeringen kommer vi att få en bra vägstandard även i Värmland
            och i Bohuslän.
          </note>
          <note type="speaker">
            Anf. 79 RUNAR PATRIKSSON (fp) replik:
          </note>
          <note>
            Fru talman! Jan-Olof Larssons svar var partitroget. Det var bra
            gjort. Men 11 miljarder mer betyder en hel del och även att en
            del pengar förs över från järnvägar till vägar, vilket jag tror
            skulle ha stor betydelse för hela vårt gemensamma område i Västra
          </note>
          <note>
            Götaland och Värmland.
          </note>
          <note>
            Jag vill ställa en fråga. Vad har Jan-Olof Larsson för syn på
            PPP-lösningarna? Göteborgs- och Stockholmsområdet har tagits upp
            från talarstolen i dag.
          </note>
          <note>
            Man skulle kunna använda de 50 miljarderna, fyrafem miljarder
            per år, till storstadssatsningar för att vi ska få pengar till
            våra vägar, som Jan-Olof Larsson och jag talar om. Kommer Jan-Olof
            Larsson, som är ny i riksdagen och som vill att hela Sverige ska
            brukas, också att jobba i sitt parti för stora PPP-
          </note>
          <note>
            lösningar?
          </note>
          <note type="speaker">
            Anf. 80 JAN-OLOF LARSSON (s) replik:
          </note>
          <note>
            Fru talman! När det gäller PPP-lösningar hörde vi min partikamrat
            Börje Vestlund diskutera detta tidigare. Jag håller helt med honom
            om det som han sade om att det ska betalas oavsett.
          </note>
          <note>
            Vad jag föreslår här är att man måste se investeringarna i vägnätet,
            i järnvägar och så vidare på längre sikt eftersom de rör mer än
            en generation. Då får vi automatiskt mer pengar kvar i budgeten.
          </note>
          <note type="speaker">
            Anf. 81 ROSITA RUNEGRUND (kd) replik:
          </note>
          <note>
            Fru talman! Det gläder mig att Jan-Olof Larsson låter så övertygad
            om att dessa miljarder ska räcka till det han tror. Han kommer
            från samma trakt som jag, alltså ett skärgårdssamhälle, där vi
            ser att den politik som har bedrivits av hans parti har lagts
            som en våt filt över hela Bohuslän. Tyvärr handlar det om nästan
            sista andetaget i en del kustområden.
          </note>
          <note>
            Min fråga till Jan-Olof Larsson är om han är beredd att arbeta
            för att vi i kustområdena också får dessa kommunikationer som
            är hjärtat i kustområdena genom nya lösningar, till exempel när
            det gäller sommargäster, så att våra kustområden inte blir en
            enda stor parkeringsplats.
          </note>
          <note type="speaker">
            Anf. 82 JAN-OLOF LARSSON (s) replik:
          </note>
          <note>
            Fru talman! Jag förstod inte frågan om att hitta nya lösningar
            för sommargäster. Kan Rosita Runegrund förtydliga frågan?
          </note>
          <note type="speaker">
            Anf. 83 ROSITA RUNEGRUND (kd) replik:
          </note>
          <note>
            Fru talman! Jag har tagit upp detta tidigare i kammaren. Jag
            kommer från Tjörn. Vi har ett samhälle på Tjörn som heter Rönnäng
            som är som en enda stor parkeringsplats sommartid, alltså för
            sommargäster som ska ut till öarna.
          </note>
          <note>
            Precis som Jan-Olof Larsson säger finns det kreativitet i fråga
            om nya lösningar. Det handlar bland annat om att spränga in parkeringar
            i berg. Men dessa små kustkommuner som avfolkas och har möjlighet
            att växa om de får bättre kreativa lösningar har inte egna medel.
            Är Jan-Olof Larsson villig att arbeta även för den frågan?
          </note>
          <note type="speaker">
            Anf. 84 JAN-OLOF LARSSON (s) replik:
          </note>
          <note>
            Fru talman! Jag kan upplysa Rosita Runegrund om att vi har samma
            diskussion hemma i den lilla kommun som jag kommer ifrån. Där
            vill man också försöka spränga ut berget och göra parkeringsplatser.
          </note>
          <note>
            Men eftersom vi är lite marknadsinriktade där så tror vi att
            det måste vara självfinansierat. Ska man parkera där får man också
            betala för det. Jag tror att sommargästerna ute i våra kustkommuner
            har råd att betala.
          </note>
          <note>
            Det syns på huspriserna om inte annat. Jag tycker att det är
            en bra idé. Ta ut vad det kostar!
          </note>
          <note type="speaker">
            Anf. 85 LARS TYSKLIND (fp) replik:
          </note>
          <note>
            Fru talman! Jan-Olof Larsson tar upp många viktiga frågor för
            Bohuslän i sitt tal här. Jag tänkte hålla mig till en. Den gäller
            väg E 6. Där är målet att den ska vara färdig 2007. Vi har levt
            på det hoppet. Vi känner att den här vägen har förbisetts under
            många år. Nu vid ministerskiftet började man sväva en del på målet
            och pratade till och med om 2012. Det nämndes i något sammanhang.
          </note>
          <note>
            Då undrar jag om Jan-Olof Larsson har något närmare besked i
            den frågan. Han hade en förhoppning om 2007. Eftersom ministern
            inte är kan vi inte fråga henne. Har Jan-Olof Larsson något närmare
            besked i den frågan? Är det 2007 som gäller trots allt?
          </note>
          <note type="speaker">
            Anf. 86 JAN-OLOF LARSSON (s) replik:
          </note>
          <note>
            Fru talman! Jag har inget närmare besked än det som har sagts
            tidigare. Jag har inte hört att vår nya minister har någon annan
            uppfattning än den föregående ministern hade i de här frågorna.
            Som jag sade i mitt inlägg är jag helt övertygad om att Ulrica
            Messing kommer att fullfölja det som tidigare har sagts från departementet.
          </note>
          <note type="speaker">
            Anf. 87 LARS TYSKLIND (fp) replik:
          </note>
          <note>
            Fru talman! Då känner jag en viss trygghet. Vi har
          </note>
          <note>
            Jan-Olof Larsson som kan bevaka den här frågan och påverka ministern
            åt rätt håll. Jag vill nog påstå att detta är den viktigaste infrastruktursatsningen
            för att
          </note>
          <note>
            Bohuslän och västkusten ska kunna få den tillväxt som behövs
            på västkusten.
          </note>
          <note type="speaker">
            Anf. 88 JAN-OLOF LARSSON (s) replik:
          </note>
          <note>
            Fru talman! Där är vi helt överens. Men det behövs också vägar
            från E 6:an och ut i kommunerna.
          </note>
          <note>
            Kan man inte komma ut i kommunerna, kvittar det för oss ute i
            kommunerna om vi har E 6:an. Det måste bli både-och här. Det finns
            många företag som i dag resonerar om att flytta sin verksam på
            grund av dåliga vägar. Lars Tysklind kan var säker på att jag
            ska hålla dem varma i den frågan.
          </note>
          <note type="speaker">
            Anf. 89 BIRGITTA SELLÉN (c):
          </note>
          <note>
            Fru talman! Dåliga lokala vägar återfinnas i hela landet. Värst
            är problemen i norra Sverige där de ojämna sträckorna kan vara
            väldigt långa. Där tillkommer betydande problem under tjällossningen
            som kräver omfattande resurser till reparation. Här behövs grundläggande
            förbättringar. Det kommer att ta mycket lång tid att eliminera
            alla problem.
          </note>
          <note>
            Vägstandarden i Västernorrlands län, som jag kommer ifrån, klassas
            som den sämsta i landet. Grusvägar utgör ca 40 % av länets vägnät,
            vilket är den största andelen i hela landet. Enligt Vägverkets
            bedömningar är 75 % eller ungefär 1 500 kilometer av grusvägnätet
            i behov av rekonstruktion, tjälsäkring eller underhållsåtgärder
            för att nå önskvärd standard.
          </note>
          <note>
            Västernorrland är ett län som i grunden har goda utvecklingsmöjligheter.
            Skogsindustrin och andra delar av näringslivet i Västernorrland
            har hög produktion och är världsledande inom många områden.
          </note>
          <note>
            Länets näringsliv domineras av exportindustri, företrädesvis
            baserad på länets stora skogs- och energitillgångar. Det innebär
            att ett väl fungerande transportsystem till och från länet är
            angeläget för hela
          </note>
          <note>
            Sverige.
          </note>
          <note>
            I det här sammanhanget är det lite anmärkningsvärt att det under
            debatten har lyfts fram av stockholmare att de är bidragsgivare.
            I stället är det så att tillgångarna finns ute i landet. Tyvärr
            finns inte den ledamoten kvar här och kan svara för sin ståndpunkt.
          </note>
          <note>
            I propositionen Infrastruktur för ett långsiktigt hållbart transportsystem
            finns resurser avsatta för att bygga E 4:an söder om Sundsvall.
            Projektet ligger just nu hos regeringen för tillåtlighetsprövning.
          </note>
          <note>
            Ett av förslagen till vägdragning går över en fornlämning av
            lika stort historiskt värde som Birka.
          </note>
          <note>
            Ett annat av förslagen går över en vattentäkt som förser 12 000
            Sundsvallsbor med vatten av mycket hög kvalitet. Detta måste regeringen
            ta hänsyn till i sin tillåtlighetsprövning. Jag hoppas innerligt
            att ministern Ulrica Messing kommer att läsa protokollen.
          </note>
          <note>
            Nu finns signaler om att projektet med E 4:an söder om Sundsvall
            kommer att skjutas upp eftersom dåvarande näringsminister Rosengren
            påstod att
          </note>
          <note>
            E 6:an måste få en ny byggnation innan E 4:an. Det är ett beslut
            som underkänner Vägverkets prioriteringar och som kan ses som
            väldigt anmärkningsvärt.
          </note>
          <note>
            Fru talman! Järnvägstrafiken har också sin givna plats i transportsystemet.
            Främst ur miljösynpunkt, men också för att minska belastningen
            på vägnätet, är det angeläget att den långväga godstrafiken i
            större utsträckning än i dag förs över från vägar till järnvägar.
          </note>
          <note>
            Stora satsningar är som bekant på gång genom bygget av Botniabanan,
            men det finns inte en helhetssyn för att få järnvägssträckningen
            att fungera tillfredsställande.
          </note>
          <note>
            Dagens Ådalsbana, som förbinder Botniabanan med Ostkustbanan,
            med dess geometri i plan och profil, hastighetsstandard med mera
            uppfyller inte de krav som ställs på en järnväg som ska ingå som
            en viktig länk i ett nationellt och internationellt transportnätverk.
            Den måste rustas för att klara av detta och för att det inte ska
            bli en flaskhals mellan Botniabanan och Ostkustbanan. Dessutom
            behöver Ostkustbanan få dubbelspår. I dag planerar man mötesplatser,
            men det är inte en långsiktig lösning. Det skulle möjligen vara
            om de här mötesplatserna i framtiden kan anpassas till framtida
            dubbelspår.
          </note>
          <note>
            Det är en paketlösning som måste till när det gäller hela järnvägssträckan
            från Umeå till Sundsvall för att ge en samhällsekonomiskt bra
            effekt. Där är det viktigt att man tänker på tätorterna och ser
            till att det inte blir stockningar i trafiken i tätorterna. Sundsvall
            har många timmars bomfällningar. Om det inte finns pengar att
            gräva ned järnvägen kommer det att bli en fruktansvärt dålig miljö
            med tanke på att staden ligger mellan bergen. Det finns många
            andra sådana saker man måste titta över för att ta ett helhetsgrepp
            över hela projektet med järnvägen.
          </note>
          <note>
            Till sist, fru talman! När Miljöpartiet kom överens med Socialdemokraterna
            om samarbete under den kommande mandatperioden krävde Miljöpartiet
            att
          </note>
          <note>
            Norrbotniabanan, sträckan Kalix-Haparanda, ska börja byggas.
            Jag tycker att tanken med en järnväg längs hela Norrlandkusten
            är väldigt bra. Den behöver byggas ut så att vi kan få transporter
            ända från
          </note>
          <note>
            Murmansk. Men att bygga en skvätt här och en skvätt där känns
            väldigt märkligt. Att bygga sträckan Kalix-
          </note>
          <note>
            Haparanda innan man har en sträcka från Umeå till
          </note>
          <note>
            Kalix känns märkligt. Det är något som jag verkligen hoppas att
            man tittar över ordentligt. Lennart Klockare eller någon kan kanske
            också kommentera hur regeringspartiet ser på detta.
          </note>
          <note>
            Det är Norrlands framtid det handlar om, och ingen - allra minst
            stockholmare - skulle må bra av att
          </note>
          <note>
            Norrland avfolkas ännu mer än som redan har skett.
          </note>
          <note>
            Vi har naturtillgångarna som bidrar till Sveriges välfärd. Utan
            skogen, malmen och vattenkraften skulle övriga landet inte klara
            sig så bra, för även datavärlden är i stort behov av dessa naturresurser.
          </note>
          <note type="speaker">
            Anf. 90 LENNART KLOCKARE (s):
          </note>
          <note>
            Fru talman! Jag kanske inte hinner svara på Birgitta Selléns
            fråga i mitt anförande, men lyssna gärna.
          </note>
          <note>
            Det vore bra.
          </note>
          <note>
            Regeringen och samarbetspartierna har i överläggningar kommit
            överens som att den så kallade
          </note>
          <note>
            Norrbotniabanan ska byggas. Den går inte mellan
          </note>
          <note>
            Kalix och Haparanda utan den är förlängningen från
          </note>
          <note>
            Umeå och norrut, det vill säga förlängningen av Botniabanan som
            beräknas vara klar någon gång 2008-
          </note>
          <note>
            2010.
          </note>
          <note>
            Som vi alla förstår kommer det att ta tid innan planeringen,
            projekteringen, miljöprövningen och byggandet av Norrbotniabanan
            blir verklighet.
          </note>
          <note>
            Som en del i Norrbotniabanan finns det vi kallar
          </note>
          <note>
            Haparandabanan som ska byggas mellan Kalix och
          </note>
          <note>
            Haparanda. Den bandelen är oerhört viktig ur många aspekter.
            Man kan snabbt komma igång med ett bygge. Banverket har redan
            börjat titta på projektet. Bandelen är nödvändig för att man ska
            få rationella järnvägstransporter mellan Norge, Sverige, Finland
            och
          </note>
          <note>
            Ryssland.
          </note>
          <note>
            Haparandabanan blir tillsammans med norra stambanan, Malmbanan
            och på sikt även Norrbotniabanan ett integrerat transportsystem
            i hela Barentsregionen.
          </note>
          <note>
            Fru talman! Byggandet av Haparandabanan är därför nyckeln till
            det framtida transportsystemet i
          </note>
          <note>
            Norrbotten och på hela Nordkalotten. Bandelen skulle därmed bidra
            till utvecklingen av regionen och öka möjligheten för transporter
            och handel mellan de berörda länderna.
          </note>
          <note>
            Fru talman! När jag ändå talar om östra Norrbotten vill jag fortsätta
            med något om arbetsmarknaden i
          </note>
          <note>
            Tornedalen.
          </note>
          <note>
            En av de starkaste drivkrafterna för att åstadkomma en högre
            tillväxt i en region är att vidta åtgärder så att man åstadkommer
            en regionförstoring. En sådan större arbetsmarknad kan man skapa
            genom investeringar i infrastruktur, genom utbyggnad av högskolor
            och universitet, genom samordning av sjukvård och kollektivtrafik
            med mera. En gemensam arbetsmarknad kräver också att lagar, regler
            och skatter är utformade så att man kan bo i ett land och arbeta
            i ett annat.
          </note>
          <note>
            Befolkningen på båda sidor om Torneälven har levt i fredlig samexistens
            under lång tid. Man är ofta tvåspråkig, det vill säga talar både
            finska och svenska. Man har utövat handel med varandra under århundraden.
            Trots detta är det ovanligt att ungdomar från Sverige studerar
            vid de finska universiteten.
          </note>
          <note>
            Det sker i dag ingen samordning av investeringar i infrastruktur.
            Ett närmare samarbete har dock påbörjats mellan Haparanda och
            Torneå, men det finns vissa problem genom att en landgräns går
            mellan dessa städer. Både den svenska och finska delen av
          </note>
          <note>
            Tornedalen lider av utflyttning och åldrande befolkning.
          </note>
          <note>
            Regeringen bör därför på samma sätt som man gjort i Skåne och
            på Själland, på den danska sidan, ta initiativ för att åstadkomma
            en regionförstoring mellan östra Norrbotten och finska Tornedalen.
          </note>
          <note>
            Jag går nu över till ett annat ämne.
          </note>
          <note>
            Norrbotten och andra delar av Norrland bidrar i stor utsträckning
            till energiförsörjningen i Sverige genom den förnybara energin
            vattenkraft. De orter i
          </note>
          <note>
            Norrland där vattenkraftstationerna byggdes blev livaktiga och
            trygga genom de arbetstillfällen som vattenkraften gav. Nu har
            teknik, effektivisering och rationaliseringar gjort att personalstyrkan
            minskat betydligt, vilket har fått till följd att befolkningen
            minskar på dessa orter.
          </note>
          <note>
            De flesta vattendomarna som bland annat reglerar ersättningsnivåerna
            för kraftutbyggnaderna med mera är i dag mer än 30 år gamla. I
            vissa fall saknas domar, och vattenregleringen tillämpas efter
            gammal hävd.
          </note>
          <note>
            Staten har i dag möjlighet att begära omprövning av vattendomar.
            Vi kan konstatera att det sker i mycket liten omfattning.
          </note>
          <note>
            När de flesta vattendomarna kom till handlade det för det mesta
            om att ersätta inkomstbortfall för skogsoch jordbruk, jakt- och
            fiskenäringen. I dag ser det annorlunda ut i våra samhällen runt
            älvarna och behoven har förändrats.
          </note>
          <note>
            Under 1990-talet har turistnäringen ökat. Vi kan se en kraftig
            uppgång av antalet besökare i skogslänen. En viktig faktor som
            drar till sig besökarnas intresse är naturligtvis älvarna. Det
            är möjligheter till fiske, naturupplevelser och närhet till naturen
            som lockar. Det är självklart positivt. Att människor från olika
            delar av landet och från andra nationer söker sig till skogslänen
            är en fördel för den regionala utvecklingen.
          </note>
          <note>
            De ingrepp som kraftverken har gjort i naturen och älvarna måste
            därför kompenseras. Det handlar om återställande av fiskarnas
            vandringsvägar. Det handlar om att öka kvaliteten för besöksnäringen
            som ett led i att öka sysselsättningen i skogslänen. När vattendomarna
            avgjordes tog man inte hänsyn till turismen och besöksnäringens
            försämrade förutsättningar till utveckling och därmed inkomstbortfall.
          </note>
          <note>
            Därför måste vattendomarna omprövas.
          </note>
          <note>
            Fru talman! Jag har lyft fram några exempel på åtgärder som skulle
            kunna bidra till att vi i Norrbotten kan skapa nya arbetstillfällen
            och därmed öka tillväxten och livskraften i samhället.
          </note>
          <note type="speaker">
            Anf. 91 ERLING WÄLIVAARA (kd) replik:
          </note>
          <note>
            Fru talman! Eftersom den ansvariga ministern Ulrica Messing inte
            finns här ställer jag frågan till Lennart Klockare som ändå är
            en erfaren - därmed inte sagt gammal - politiker.
          </note>
          <note>
            Vad är den egentliga orsaken till att Socialdemokraterna inte
            ens vill utreda frågan om möjligheten att återföra delar av vattenkraftsvinsterna
            till de vattenkraftsproducerande länen?
          </note>
          <note>
            Jag skulle vilja veta vad som är den egentliga orsaken.
          </note>
          <note>
            Lennart Klockare talar om att man ska ompröva vattendomarna.
            - Det är ju ett utspel från Anders
          </note>
          <note>
            Sundström och förre näringsministern Björn Rosengren. - Det är
            ju en oerhört lång väg att gå. Vad är orsaken till att ni inte
            ens vill utreda frågan om möjligheten att återföra vattenkraftsvinsten?
          </note>
          <note type="speaker">
            Anf. 92 LENNART KLOCKARE (s) replik:
          </note>
          <note>
            Fru talman! Erling Wälivaara får tala för de gamla, som han sade.
            Jag brukar säga: Vi ungdomar. Men det är väl en parentes i det
            här sammanhanget.
          </note>
          <note>
            Du får ställa dina frågor till berörd minister. Men jag kan svara
            för min del.
          </note>
          <note>
            Jag tycker att det är viktigare att ompröva vattendomarna. När
            du som företrädare för ett glesbygdsfientligt parti som vill avveckla
            inkomstutjämningen tar upp de här frågorna blir man litet mörkrädd.
          </note>
          <note>
            Din modell med att återföra delar av vattenkraftsvinsterna skulle
            kunna medföra ytterligare försämringar i inkomstutjämningssystemet.
            Det skulle inte jag vilja vara med om.
          </note>
          <note type="speaker">
            Anf. 93 ERLING WÄLIVAARA (kd) replik:
          </note>
          <note>
            Fru talman! Jag tror att Lennart Klockare lyssnade dåligt. Jag
            sade att han inte är gammal. Motsatsen till gammal måste vara
            ung.
          </note>
          <note>
            Nu kommer Lennart Klockare med påståenden som helt saknar grund.
            Han säger att vi vill avskaffa och förändra inkomstutjämningssystemet.
            Lennart
          </note>
          <note>
            Klockare är väl medveten om att Socialdemokraterna själva har
            tillsatt en ny grupp som ska se över inkomstutjämningssystemet.
            Kristdemokraterna har inte varit pådrivande men ser fram emot
            det. Vi tror också att det är nödvändigt.
          </note>
          <note>
            Det är ganska märkligt att inte Lennart Klockare som erfaren
            politiker vet hur tongångarna går i det egna partiet.
          </note>
          <note>
            Varför vill man inte ens starta en utredning? Det är det jag
            har föreslagit. Det är det som alla partier utom Socialdemokraterna
            och Moderaterna har ställt upp på.
          </note>
          <note>
            Jag upprepar frågan: Vad är den egentliga orsaken?
          </note>
          <note type="speaker">
            Anf. 94 LENNART KLOCKARE (s) replik:
          </note>
          <note>
            Fru talman! Mitt svar fick ju Erling Wälivaara.
          </note>
          <note>
            Jag sade att jag inte tror på den modellen. Det är viktigare
            att vi kan nå framgång genom att ompröva vattendomarna eftersom
            förutsättningarna har ändrats.
          </note>
          <note>
            Jag blir överraskad när Erling Wälivaara säger att man vill förbättra
            inkomstutjämningssystemet. Det är det vi gör genom den utredning
            som är tillsatt.
          </note>
          <note>
            Erling Wälivaaras parti har ju motionerat, och jag har läst motionerna
            - inte från den här motionstiden utan från den förra - om att
            man vill avveckla skatteutjämningen liksom andra partier har velat
            göra.
          </note>
          <note>
            Jag tycker att det är viktigt att vi har en inkomstutjämning,
            men vi står också för en stor och stark välfärd, som är en av
            förutsättningarna för att man ska kunna leva och verka i alla
            delar av landet. Erling
          </note>
          <note>
            Wälivaara vill bidra till att rasera välfärden. Det kanske han
            kan förklara för sina hemmaväljare, men jag vill inte vara med
            om detta. Välfärden är oerhört viktig för oss.
          </note>
          <note type="speaker">
            Anf. 95 BIRGITTA SELLÉN (c) replik:
          </note>
          <note>
            Fru talman! Lennart Klockare och jag är nog väldigt överens om
            vikten av järnvägen som transportmedel både för gods och för personer
            liksom om dess miljövänlighet. Jag får nu chansen att ställa en
            fråga om Norrbotniabanan.
          </note>
          <note>
            Det borde som jag ser det vara naturligare att man börjar bygga
            från Umeå och upp mot Skellefteå. När
          </note>
          <note>
            Botniabanan började byggas riktades det oerhört mycket kritik
            mot att man började bygga den från
          </note>
          <note>
            Örnsköldsvik och norrut i stället för att få till stånd en helhet.
            Den förläggningen gör att folk inte ser möjligheterna att utnyttja
            tåget och inte får in vanan att använda tåget i stället för att
            köra bil.
          </note>
          <note>
            Det ringer illa i öronen när jag hör att man ska börja bygga
            Norrbotniabanan mellan Kalix och Haparanda. Jag skulle väldigt
            gärna vilja få höra hur Lennart Klockare ser på den uppgörelse
            som man kommit fram till med Miljöpartiet.
          </note>
          <note type="speaker">
            Anf. 96 LENNART KLOCKARE (s) replik:
          </note>
          <note>
            Fru talman! Jag ska göra mitt bästa för att försöka förklara
            detta. Som jag sade i mitt anförande är Haparandabanan oerhört
            viktig. Den är nyckeln till hela järnvägstransportsystemet där
            uppe. Det går i dag transporter, men den bandel som via Karungi
            går ned till Haparanda har ingen bärighet. Det är ett stort hinder.
            Man har Norra stambanan och Malmbanan, och om man får till stånd
            den korta sträckan om knappt 5 mil mellan Kalix och Haparanda,
            skulle man kunna få i gång en handel mellan de nordiska länderna
            med godstransporter på järnväg som det i dag finns en efterfrågan
            på.
          </note>
          <note>
            Detta är skälet till att man måste börja bygga denna bana. Vi
            kan inte vänta till dess att Norrbotniabanan har byggts ut från
            Umeå och norrut. Jag kan lova att jag då inte kommer att vara
            kvar i riksdagen -
          </note>
          <note>
            trots min ungdom, höll jag på att säga.
          </note>
          <note type="speaker">
            Anf. 97 BIRGITTA SELLÉN (c) replik:
          </note>
          <note>
            Fru talman! Men hur ser man på persontransporterna? Det är ju
            väldigt viktigt att man har möjlighet att utnyttja dessa. Det
            borde vara naturligt att man bygger så att man får passagerare
            från till exempel
          </note>
          <note>
            Umeå universitet. Studenter som åker från Skellefteå blir inte
            främjade av att Haparandabanan byggs, även om den är nog så viktig
            med tanke på handeln. Vi strävar ju också efter att minska personbilsåkandet,
            och det skulle vara ypperligt att successivt få snabba tågtransporter
            utbyggda till olika orter nedöver.
          </note>
          <note type="speaker">
            Anf. 98 LENNART KLOCKARE (s) replik:
          </note>
          <note>
            Fru talman! Det är ju riktigt. Vi pratar ju också om att möjliggöra
            persontransporter på Norrbotniabanan mellan de stora centralorterna
            till exempel i
          </note>
          <note>
            Norrbotten och Västerbotten. Men det kommer av naturliga skäl
            att ta tid innan detta kommer i gång, och därför är Haparandabanan
            oerhört viktig för att skapa tillväxt och framtidstro och för
            att ge nya arbetstillfällen i de här områdena. Det är viktigt
            att en utbyggnad av Haparandabanan kommer till stånd, och det
            kan enligt min uppfattning ske ganska snabbt.
          </note>
          <note>
            Företagande och näringslivspolitik
          </note>
          <note type="speaker">
            Anf. 99 MIKAEL ODENBERG (m):
          </note>
          <note>
            Fru talman! Vi går nu över till ett nytt debattblock, om näringspolitik
            och företagande. Jag skulle, fru talman, vilja börja med att framhålla
            att välstånd för ett land och för dess invånare kan skapas bara
            om man ger ordentligt svängrum och utrymme för alla de människor
            som vill förverkliga planer, idéer och livsdrömmar. Vi lyckades
            också med detta under en stor del av 1900-talet. Vi skapade ett
            sådant samhällsklimat. Dåtidens entreprenörer byggde de stora,
            framgångsrika och världsledande företagen, och vi blev världens
            rikaste folk.
          </note>
          <note>
            De senaste 30 åren har vi halkat utför i välfärdsligan. Vi svenskar
            blir allt fattigare relativt medborgare i andra europeiska länder.
            Jag menar att en viktig orsak till att det har gått så är att
            vi har varit ovarsamma med de attityder och de drivkrafter i samhället
            som bygger välstånd. Statsmakterna, regering och riksdag, slog
            sig till ro med den industristruktur som skapades i industrialismens
            barndom. Regelsystemen anpassades till de stora industriföretagen,
            men väldigt lite hänsyn togs till småföretagarna och till entreprenörerna.
          </note>
          <note>
            Entreprenör blev nästan ett skällsord. Det blev fult att tjäna
            pengar, i vart fall om man tjänade dem på arbete eller företagande.
            Vi fick en ordning där studier och utbildning inte premieras utan
            snarare straffas, bland annat genom skattesystemets utformning.
            Småföretagarna placerades i strykklass. De betraktas inte i denna
            församling som den ryggrad i välfärdssamhället som de är utan
            de betraktas när vi utformar regelsystemen snarare som presumtiva
            skattesmitare.
          </note>
          <note>
            Det finns ganska mycket statistik som visar att det finns kreativitet,
            idéer och planer i vårt land. Ändå är
          </note>
          <note>
            Sverige i internationella jämförelseundersökningar det land som
            har det sämsta klimatet för entreprenörer.
          </note>
          <note>
            Ett annat exempel ges av Europeiska patentkontoret, EPO, som
            för statistik över patentansökningar i olika länder. Sverige är
            därvidlag det mest kreativa landet i Europa. Inte i något annat
            land lämnas det in så många patentansökningar i förhållande till
            antalet invånare. Men det finns inte heller något annat land där
            det startas så få företag. Det betyder att vi inte har ett klimat
            där de goda idéerna omsätts i nya företag och nya jobb. I stället
            minskar antalet nyregistrerade företag från en redan låg nivå.
          </note>
          <note>
            Under Göran Perssons tid som statsminister i vårt land har vi
            förlorat 7 företagare om dagen eller
          </note>
          <note>
            17 000 företagare på sju år. Det är ett tragiskt facit.
          </note>
          <note>
            Jag menar att ett huvudproblem är att regering och riksdag har
            en väldigt begränsad insikt i företagandets villkor och de drivkrafter
            som ligger bakom företagarna.
          </note>
          <note>
            Det här syns inte minst när man tittar på Sveriges regering.
            Var är näringsministern? I vanlig ordning frånvarande. Var är
            de andra ministrarna på Näringsdepartementet när kammaren diskuterar
            företagande och näringspolitik? Ja, de är sannerligen inte i riksdagen.
            De är inte tillräckligt intresserade för att komma hit.
          </note>
          <note>
            Den socialdemokratiska riksdagsgruppen - till exempel Sylvia
            Lindgren, som just nu reser sig upp och begär replik, fru talman
            - som styr detta land har sina rötter som ombudsmän i olika intresseorganisationer.
            Majoriteten av den socialdemokratiska och av den vänsterpartistiska
            riksdagsgruppen har bara sett företag på bild, och de företag
            som de har sett på bild är dessutom stora företag, klassiska tillverkningsindustriföretag,
            men de har ingen känsla för vad som driver småföretagaren och
            vad som driver entreprenören.
          </note>
          <note>
            Därför får vi också regelsystem som är anpassade inte till den
            lilla företagaren utan till den stora. Det är då vi får skatteregler
            som ska göra att mångmiljardärerna slipper förmögenhetsskatt,
            medan den lille företagaren drabbas hårt. Det är då vi får 3:12-regler,
            som de ju kallas på politikerspråk, som försvårar generationsskiften
            i småföretagen. Det är därför som vi får en ordning med mer än
            hundra arbetsrättsliga lagar och förordningar anpassade till de
            stora företagen men illa anpassade till de små tjänsteföretag
            som nu växer fram.
          </note>
          <note>
            Det är därför som vi har 20 000 sidor företagsregler som regeringen
            inte har gjort ett dyft för att försöka rensa upp i. Det är därför
            vi har 75 myndigheter som samlar in uppgifter på 1 150 blanketter
            från de svenska småföretagen. Det är därför som vi har regler
            på arbetsmarknadsområdet, på skatteområdet och på miljöområdet
            som beräknas kosta de svenska företagen cirka 50 miljarder kronor
            om året att administrera.
          </note>
          <note>
            Ska vi kunna bygga välstånd i framtiden i Sverige måste vi återupprätta
            de drivkrafter som gör att människor startar nya företag, investerar
            i nya företag och i nya jobb. Då behövs det en helt annan politik
            än den som har bedrivits under de gångna två mandatperioderna,
            ja, i grunden behövs det en helt annan regering.
          </note>
          <note type="speaker">
            Anf. 100 SYLVIA LINDGREN (s) replik:
          </note>
          <note>
            Fru talman! Det var väldigt vad Mikael Odenberg tar i om den
            här frågan. Jag tycker att han är något orättvis.
          </note>
          <note>
            När det gäller frågan om att lyfta fram Sverige i välståndsligan
            finns det en mängd olika typer av statistik. Det mått som används
            vid jämförelserna, köpkraftspariteter, missgynnar också Sverige
            till viss del. Då är min fråga till Mikael Odenberg: Vad är ert
            recept för att förbättra näringsklimatet, det vill säga få en
            bättre utväxling av de kunskaper som vi har i Sverige mot ökad
            kommersialisering i form av varor och tjänster som ger tillväxt
            och välfärd?
          </note>
          <note type="speaker">
            Anf. 101 MIKAEL ODENBERG (m) replik:
          </note>
          <note>
            Fru talman! Huvudanledningen till att jag tar i är ju att i morse
            var det 1 ½ miljon människor som inte gick jobbet i det här landet.
            De gjorde inte det, därför att de var arbetslösa, undersysselsatta,
            förtidspensionerade eller sjukskrivna.
          </note>
          <note>
            Vi har en situation där vi skulle behöva expandera vårt företagande
            väldigt kraftigt för att få människor i jobb och för att bygga
            välfärd och välstånd. Ingenting har under de gångna åren gjorts
            för att rätta till de skevheter i skattesystemet som försvårar
            investeringarna i de nya företagen och de nya jobben. Det finns
            grund för att ta i, fru talman!
          </note>
          <note type="speaker">
            Anf. 102 SYLVIA LINDGREN (s) replik:
          </note>
          <note>
            Fru talman! Jag tycker fortfarande att Mikael
          </note>
          <note>
            Odenberg är orättvis. När det gäller frågan om välståndsligan
            fick jag inget svar.
          </note>
          <note>
            I övrigt tycker jag också att det är alldeles för många som är
            arbetslösa. Men receptet är inte att alla ska bli egna företagare.
            Det är precis som Mikael
          </note>
          <note>
            Odenberg säger: Det behövs drivkrafter och entreprenörer, och
            det behövs tillvaratagande av idéer och innovationspolitik som
            är värd namnet, och det är det som man måste jobba för.
          </note>
          <note>
            Vi jobbar för att vi ska få flera entreprenörer, och vi är nog
            alla överens om att så måste ske. Regelförenklingar och regelsystem
            - ja, visst behövs de också. Jag träffar också många småföretagare.
            Även om jag inte har varit företagare själv är kontakterna med
            företagarna mycket goda. Det är inte alltid regelförenklingarna
            som man tar upp i första hand, utan det är en rad andra åtgärder.
            De är också viktiga att inte sopa under mattan i den här diskussionen.
          </note>
          <note type="speaker">
            Anf. 103 MIKAEL ODENBERG (m) replik:
          </note>
          <note>
            Fru talman! Problemet är att Sylvia Lindgren och hennes parti
            inte har vidtagit några andra åtgärder heller.
          </note>
          <note>
            Om vi ska kunna komma till rätta med arbetslöshetsproblematiken
            i Sverige och om vi ska få fart på tillväxten måste många fler
            investera i nya företag och nya jobb. Det finns inga genvägar.
            Då måste vi -
          </note>
          <note>
            det är en uppgift för den här kammaren - etablera ett sådant
            näringsklimat i vid mening att det lönar sig för alla de där som
            har idéer och planer att försöka omsätta dem i nya projekt.
          </note>
          <note>
            Det kräver förändringar på en lång rad områden.
          </note>
          <note>
            Det kräver väsentligt mycket mindre krångel och byråkrati, så
            att man inte behöver vara doktor för att starta ett nytt företag
            och fylla i alla blanketter. Det kräver också en helt annan syn
            på hur skattesystemet är utformat, så att de här drivkrafterna
            uppmuntras i stället för, som i dag, motverkas.
          </note>
          <note type="speaker">
            Anf. 104 ANNA GRÖNLUND (fp):
          </note>
          <note>
            Fru talman! Det talas väldigt mycket om företagsamhet och om
            företagande, inte minst från den här talarstolen. Det har till
            och med jag som är nyvald ledamot hunnit notera.
          </note>
          <note>
            Småföretagare är vår tids vardagshjältar. Vi måste satsa på de
            små och medelstora företagen. Det är där de nya jobben kommer.
            Entreprenörer och uppfinnare måste uppmuntras att förverkliga
            sina idéer. Men jag funderar ganska ofta: Vad hjälper det med
            fagra ord om det inte sker någon reell förändring?
          </note>
          <note>
            Under hela förra mandatperioden pratades det väldigt mycket på
            Näringsdepartementet. De ansvariga ministrarna reste land och
            rike runt och talade sig varma om förträffligheten med företag.
            Det tillsattes beredningar och utredningar, men dessvärre lyste
            förslagen med sin frånvaro. Det superdepartement som många hade
            stora förhoppningar på bidde enbart en tumme. Debatten präglas
            tyvärr mer av fagra ord än av reell handlingskraft.
          </note>
          <note>
            Många utredningar visar att färre väljer att starta eget. Vi
            vet att det är alltför få som väljer att gå från att vara ensamföretagare
            till att anställa en eller två personer, och många företagare
            väljer till och med i dag att lägga ned verksamheten. Företagsklimatet
            i
          </note>
          <note>
            Sverige är inte vad det borde vara, och tyvärr beror det på den
            handlingsförlamning som under en alltför lång tid har präglat
            näringslivspolitiken i Rosenbad.
          </note>
          <note>
            Fru talman! Jag hoppas att vi under den här mandatperioden kan
            gå från ord till handling. Sveriges småföretagare har under en
            alltför lång period blivit behandlade som strykpojkar i skuggan
            av storföretag och av den offentliga sektorn. Under de fyra kommande
            åren måste vi i den här kammaren fatta en rad beslut som är avgörande
            för svenskt näringslivsklimat. Vi står i ett vägskäl där vi måste
            välja om vi vill fortsätta på den inslagna långbänksbanan eller
            om vi aktivt vill arbeta för ett bättre företagsklimat i Sverige.
          </note>
          <note>
            För mig som liberal är valet enkelt. Jag ser problemen, och jag
            tror också att vi gemensamt med företagarna kan finna lösningarna.
            Låt mig få nämna några av problemen.
          </note>
          <note>
            Översynen av 3:12-reglerna har dröjt alltför länge.
          </note>
          <note>
            Den här frågan måste snarast behandlas för att lösa de absurda
            problem som den nuvarande lagstiftningen medför. Men det räcker
            inte med det. Det lapptäcke som skattelagstiftningen för småföretag
            för närvarande utgör måste ersättas med ett enhetligt sunt skattesystem
            som uppmanar fler att starta eget i stället för att avskräcka.
            Krångligheten måste ersättas med tydlighet. Skatter som är skadliga
            för tillväxt och växande företag måste tas bort. Jag tänker då
            på såväl dubbelbeskattningen som den höga skatten på arbete som
            förlamar företag som vill växa.
          </note>
          <note>
            För att fler ska välja att starta eget i stället att vara anställd
            är det nödvändigt att se över F-
          </note>
          <note>
            skattereglerna. Frågan har diskuterats i många år, men tyvärr
            råder fortfarande väldigt stelbenta regler som stänger ute entreprenörer
            som vill starta eget. De regler som råder på F-skatteområdet måste
            omedelbart tas bort. Grundprincipen måste vara att alla får F-
          </note>
          <note>
            skattsedel, givetvis under förutsättning att man inte har näringsförbud
            eller skatteskulder. Dessutom måste det rensas i skattebyråkratin.
          </note>
          <note>
            Men det är inte bara skatterna som ligger som ett ok på företagarnas
            skuldror. Den djungel av lagstiftning som småföretagare förväntas
            vara insatta i måste omedelbart röjas upp. Det finns beräkningar
            på att kostnaden för ett svenskt företag som har mellan en och
            19 anställda varje år drar på sig kostnader på ungefär 30 000
            kr per anställd för att administrera skatte-, arbetsmarknads-
            och miljöreglerna. Småföretagare lägger i snitt ned två till två
            och en halv timmar per vecka på att fylla i blanketter till olika
            myndigheter. Det här är helt orimligt.
          </note>
          <note>
            Det har pratats mycket om krånglet, men nu är det dags att ta
            krafttag mot det. Både Småföretagsdelegationen och Simplexgruppen
            har kommit med många bra förslag, men tyvärr har alltför lite
            skett. Folkpartiet anser att det är dags att omedelbart se över
            det regelverk som berör företagande. Målsättningen måste vara
            att minska krånglet och den onödiga byråkratin så att småföretagens
            kostnader för det här drastiskt minskas.
          </note>
          <note>
            Sist men inte minst handlar det om företagsklimatet. Företagsklimatet
            påverkas av lagar och regler på företagsområdet. Det påverkas
            av skatten på företag och skatten på arbete, men framför allt
            handlar företagsklimatet om synen på företagare och inställningen
            till företagande. Där har vi en lång väg att vandra. Men viktigast
            av allt är att vi byter ut fagra ord mot handling. Tack!
          </note>
          <note type="speaker">
            Anf. 105 SYLVIA LINDGREN (s) replik:
          </note>
          <note>
            Fru talman! Jag håller med Anna Grönlund om att det är väldigt
            viktigt att gå från fagert tal till handling.
          </note>
          <note>
            Det är en av anledningarna till att den socialdemokratiska regeringen
            nu satsar på en rad förslag och åtgärder när det gäller entreprenörskap
            bland annat.
          </note>
          <note>
            Det sker via ett nationellt program och via entreprenörskap och
            teknikskolor för att stimulera ungdomssidan.
          </note>
          <note>
            Regelförenklingar behövs. När det gäller Småföretagsdelegationens
            förslag om regelförenklingar är huvuddelen av dessa genomförda.
            När det gäller
          </note>
          <note>
            Simplexgruppen och dess del som myndighet är det en annan del
            i det hela. När det gäller skattepolitiken behövs självklart också
            åtgärder för att komma vidare.
          </note>
          <note>
            Jag vänder mig dock mot påståendet att det är så dåligt och svårt
            för företagarna. Däremot tycker jag att det är angeläget att analysera
            de viktigaste åtgärderna i de olika delarna.
          </note>
          <note>
            Dessutom anser jag att det är viktigt att satsa på invandrare
            och på kvinnors del i detta; det handlar inte minst om att underlätta
            för kapitalförsörjningen.
          </note>
          <note>
            Jag undrar vilka förslag Folkpartiet har för detta.
          </note>
          <note type="speaker">
            Anf. 106 ANNA GRÖNLUND (fp) replik:
          </note>
          <note>
            Fru talman! Det är glädjande att Sylvia Lindgren och jag är överens
            om att vi måste gå från fagra ord till handling. Hon avslutar
            dock med att säga att det trots allt kanske inte är så svårt för
            företagarna.
          </note>
          <note>
            I måndags morse började företagare läsa högt ur lagen utanför
            Rosenbad. Det är en betungande högläsning eftersom de har tänkt
            läsa de regler som styr småföretagarnas vardag.
          </note>
          <note>
            De började alltså i måndags och ska hålla på till lördag. Och
            de arbetar inte under den arbetstid som vi andra vanligen brukar
            ha, 8-17, utan de arbetar vanlig småföretagararbetstid, nämligen
            7-19. De tror att de kommer att hinna läsa ungefär 8 000 av de
            25 000
          </note>
          <note>
            lagsidor som finns. Så visst har företagarna ett tungt ok att
            bära på sina axlar. Deras vardag är inte lätt.
          </note>
          <note type="speaker">
            Anf. 107 SYLVIA LINDGREN (s) replik:
          </note>
          <note>
            Fru talman! Anna Grönlund tar åter upp regelförenklingarna. Jag
            håller med om att det behövs översyner, och dåliga regler ska
            självfallet tas bort.
          </note>
          <note>
            Men det finns också regler som av olika anledningar är nödvändiga.
            De har inte kommit till för skojs skull.
          </note>
          <note>
            Jag tror också att det är viktigt att man ser detta i ett gemenskapsperspektiv
            med EU och så vidare, och försöker att även där få till stånd
            en harmonisering av reglerna och göra dem enkla.
          </note>
          <note>
            Det är naturligtvis lätt att ta med alla regler och säga att
            alla företagare drabbas av dem. Så är det ju inte, Anna Grönlund,
            utan det finns olika uppdelningar av regler, olika företag drabbas
            av olika regler.
          </note>
          <note>
            Men om man väljer att dra alla över en kam får man fram de mastodontsiffror
            som presenteras.
          </note>
          <note>
            Jag tycker att reglerna kan göras bättre, och det vill jag vara
            med och verka för. Men jag vill inte måla upp den svarta bild
            som nu ges från talarstolen.
          </note>
          <note type="speaker">
            Anf. 108 ANNA GRÖNLUND (fp) replik:
          </note>
          <note>
            Fru talman! Jag vill verkligen inte måla upp någon svart bild
            eftersom jag tror att just företagarna är framtiden för Sverige.
            Därför måste vi se på företagsamheten och på entreprenörsklimatet
            med positiva ögon.
          </note>
          <note>
            Jag håller med Sylvia Lindgren om att regler måste finnas. Problemet
            i dag är att med den regelbyråkrati som finns kan varken företagarna
            eller vi politiker, som är ansvariga för den, ha ett grepp om
            alla lagar och regler. Det är en sådan snårskog.
          </note>
          <note>
            Jag tror att det skulle vara väldigt bra för svenskt företagsklimat
            om man gjorde en översyn och rensade upp bland lagar och regler
            och bara behöll dem som är absolut nödvändiga.
          </note>
          <note>
            (forts. 8 §)
          </note>
          <note>
            Ajournering
          </note>
          <note>
            Kammaren beslutade kl. 13.54 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            6 § Frågestund
          </note>
          <note type="speaker">
            Anf. 109 TREDJE VICE TALMANNEN:
          </note>
          <note>
            Vi hälsar statsminister Göran Persson, utbildningsminister Thomas
            Östros, statsrådet Lars-Erik
          </note>
          <note>
            Lövdén, miljöminister Lena Sommestad och statsrådet Berit Andnor
            välkomna.
          </note>
          <note>
            Statsminister Göran Persson besvarar såväl allmänpolitiska frågor
            som frågor inom sitt eget ansvarsområde. Frågor till övriga statsråd
            förutsätts beröra deras ansvarsområden inom regeringen.
          </note>
          <note>
            Medlemskap i EMU
          </note>
          <note type="speaker">
            Anf. 110 CARL B HAMILTON (fp):
          </note>
          <note>
            Fru talman! Min fråga riktar sig till statsministern.
          </note>
          <note>
            I går var statsministern här i den allmänpolitiska debatten och
            tog tydligare ställning än tidigare i eurofrågan, vilket vi naturligtvis
            välkomnar väldigt mycket. De argument som statsministern använde
            för sitt ställningstagande var ekonomiska. Det var att Sverige
            är ett litet exportberoende land som ska ha tillträde till den
            inre marknaden, bättre konkurrens och lägre priser, lägre räntor,
            skydd i Sverige i globala ekonomiska krislägen. Detta är alla
            ekonomiska argument.
          </note>
          <note>
            Då är min fråga till statsministern, eftersom han inte gav några
            politiska eller utrikespolitiska argument för euron, finns det
            inga sådana argument eller var det en lapsus från statsministerns
            sida?
          </note>
          <note type="speaker">
            Anf. 111 Statsminister GÖRAN PERSSON (s):
          </note>
          <note>
            Fru talman! Bara därför att man inte räknar upp alla underbara
            fördelar med denna valuta är det inte en lapsus. Vi får ägna oss
            många gånger i den här kammaren åt att gå igenom fördelarna. Vi
            kan ta de politiska också.
          </note>
          <note>
            Det är klart att det här är ett projekt som har kommit för att
            stanna. Det är det första. Det kommer att påverka Europas utveckling.
            Det kommer att vara en viktig integrerande kraft. Vill vi vara
            med och påverka den processen? Ja, det vill vi, och därför tycker
            vi att det är riktigt att vara med kring bordet när besluten fattas.
            Det är också ett bra politiskt argument för ett medlemskap.
          </note>
          <note>
            Det andra är att det till följd av att det är en valuta också
            blir en integrerande kraft mellan folk i Europa.
          </note>
          <note>
            Man rör sig fritt över nationsgränser. Man använder samma pengar.
            Det växer fram en djupare känsla av samhörighet. Det är jag också
            säker på är ett starkt politiskt argument för. Jag kan räkna upp
            flera sådana argument. Jag har inte tvekat på den punkten. De
            politiska fördelarna finns där.
          </note>
          <note>
            Det som gjort att vi har väntat har varit för att se om svensk
            ekonomi har varit förberedd för detta. Nu tycker vi att det är
            så, och då vill vi gå till en folkavstämning i en omröstning nästa
            år.
          </note>
          <note type="speaker">
            Anf. 112 CARL B HAMILTON (fp):
          </note>
          <note>
            Fru talman! Tack så mycket! Jag tycker att det var ett utmärkt
            svar.
          </note>
          <note>
            För framtiden tycker jag att det är lite av ett problem att vi
            i det politiska livet har eurofrågan enbart inom den ekonomiska
            sfären. Det är finansministerns fråga i regeringen i huvudsak.
            Det är han som reser på mötena i EU. Här i huset är det finansutskottet.
          </note>
          <note>
            Det är i den ekonomisk-politiska debatten eurofrågan sätts in.
          </note>
          <note>
            Jag skulle då vilja ställa den sista frågan till statsministern:
            Hur anser han att man ska kunna ge den här frågan den bredare
            framställningen och utformningen i den kampanj och upplysningsverksamhet
            som leder fram till folkomröstningen? Hur ska vi gemensamt skapa
            en bredare syn på eurofrågan, så att det inte bara blir nationalekonomi?
          </note>
          <note type="speaker">
            Anf. 113 Statsminister GÖRAN PERSSON (s):
          </note>
          <note>
            Fru talman! Det sista får vi hoppas att vi slipper, att det bara
            blir nationalekonomi. Det är det inte, även om ekonomi är en viktig
            del av beslutsunderlaget. Så är det naturligtvis.
          </note>
          <note>
            Varför inte dra fördel av det som nu sker med en union som växer,
            som förmår att sätta stopp för uppdelningen av Europa i öst och
            väst, som nu mer än 50
          </note>
          <note>
            år har sett till att vår kontinent inte har slitits sönder av
            det klassiska kriget mellan stormakterna Frankrike och Tyskland.
            Varför inte se att den processen nu också tar ytterligare ett
            steg framåt med den integration som den gemensamma valutan representerar.
            Det kan vara ett sätt att komma in i debatten.
          </note>
          <note>
            Vi vet att svenska folket är djupt övertygat om det riktiga i
            att låta unionen växa och att på så sätt få stopp på den rest
            vi har kvar av andra världskriget, det kalla kriget, uppdelningen
            i öst och väst. I det perspektivet är också den gemensamma valutan
            ett uttryck för samma tanke. Den gemensamma valutan är också någonting
            som kommer att omhuldas av de nya länder som söker sig in i unionen,
            även om inte alla av dem är förberedda för ett deltagande i en
            gemensam valuta.
          </note>
          <note>
            Villkoren för friskolor
          </note>
          <note>
            Anf. 114 GUNILLA CARLSSON i Tyresö
          </note>
          <note>
            (m):
          </note>
          <note>
            Fru talman! Jag vill ställa en fråga till statsrådet
          </note>
          <note>
            Östros.
          </note>
          <note>
            Nu visar det sig att friskolorna riskerar förändrade ekonomiska
            förutsättningar från årsskiftet och att det nya system som riksdagen
            beslutade om i mars i år inte bara innebär osäkerhet för de fristående
            skolorna utan också en hel del försämringar. Jag skulle vilja
            fråga statsrådet vad han avser att göra för att eleverna i friskolorna
            inte ska få ensidigt försämrade förutsättningar och vad han tänker
            göra för att säkra de långsiktiga villkoren och förutsättningarna
            för de fristående skolorna.
          </note>
          <note type="speaker">
            Anf. 115 Utbildningsminister THOMAS ÖSTROS (s):
          </note>
          <note>
            Fru talman! Låt mig börja med att säga att friskolorna är viktiga
            komplement till de kommunala skolorna. Det är bra att det finns
            olika alternativ, olika pedagogiska inriktningar.
          </note>
          <note>
            Något som är väldigt viktigt för regeringen är att det är likvärdiga
            ekonomiska villkor. Det får inte vara så att vi har ett system
            som av enbart ekonomiska skäl stimulerar fram friskolor, så att
            kommunala skolor får en sämre ersättning än friskolorna.
          </note>
          <note>
            Den förändring som gjorts i bred samstämmighet i riksdagen handlar
            om att se till att kommunala och fristående skolor får likvärdig
            ersättning. Så ska det vara. Då blir det en övergångsperiod för
            en del friskolor. En del kommer att märka att de får en högre
            ersättning, andra en något lägre ersättning. Men det är en ersättning
            som är lika för kommunala och fristående skolor.
          </note>
          <note>
            Anf. 116 GUNILLA CARLSSON i Tyresö
          </note>
          <note>
            (m):
          </note>
          <note>
            Fru talman! Så har vi inte sett att det är riktigt.
          </note>
          <note>
            Det jag kan ana är att det finns en hel del godtycke i en del
            kommuner. Jag har bland annat hört talas om
          </note>
          <note>
            Robert Uitto från Östersund. Han är ordförande i barn- och ungdomsnämnden
            där. Han säger i Länstidningen: Jag tycker inte att friskolorna
            är nödvändiga i skolsystemet. Dessutom kan man inte starta nya
            friskolor när man redan har kommunala.
          </note>
          <note>
            Det är därför jag är rätt så oroad för att kommunerna nu har
            möjligheter att ensidigt missgynna de fristående skolorna i det
            nya beräkningssystemet.
          </note>
          <note>
            Detta har vi tidigare varnat för. Jag hoppas att statsrådet tar
            det på allvar.
          </note>
          <note>
            Det är heller inte tillständigt att friskolorna får besked först
            i december när det gäller det kommande verksamhetsårets aktiviteter.
          </note>
          <note type="speaker">
            Anf. 117 Utbildningsminister THOMAS ÖSTROS (s):
          </note>
          <note>
            Fru talman! Som jag sade är det viktigt att det är likadana regler
            för kommunala och fristående skolor när det gäller ersättningen.
            Det tror jag att de allra flesta skulle hålla med om. Vi kan inte
            ha ett system som överkompenserar fristående skolor och gör att
            det finns rena ekonomiska skäl att starta fristående skolor. Det
            tror jag att de allra flesta faktiskt ställer upp på.
          </note>
          <note>
            Det som skiljer moderater och socialdemokrater är synen på hur
            det här ska utvecklas framöver. Moderaterna har under en lång
            tid agiterat för att vi ska införa ett slags vinstintresse i de
            fristående skolorna, att vi ska driva på skolor som har vinstintresset
            och marknaden som första och främsta utgångspunkt. Det är vi bestämt
            emot.
          </note>
          <note>
            Det här handlar om komplement och alternativ till kommunala skolor,
            inte om att låta marknaden spela en roll i skolan. Skolan ska
            fortsätta att vara gemensam oavsett huvudman, med ett starkt ansvar
            från demokratiska församlingar, där varje barn ska ha en bra skolgång.
            Då är det här ett steg för att se till att det är rättvisa och
            likvärdiga ersättningsregler mellan kommunala och fristående skolor.
          </note>
          <note>
            Mål för bostadsproduktionen
          </note>
          <note type="speaker">
            Anf. 118 OWE HELLBERG (v):
          </note>
          <note>
            Fru talman! Jag har en fråga till Lars-Erik Lövdén.
          </note>
          <note>
            För första gången på mycket länge kommer riksdagen snart att
            fatta beslut om ett mål för bostadsproduktionen. 120 000 bostäder
            ska byggas de närmaste fyra åren. Det tycker Vänsterpartiet är
            bra, för det råder ju bostadsbrist i ca 80 kommuner. Främst hyresrätter
            efterfrågas.
          </note>
          <note>
            I år kommer det att byggas ca 20 000 bostäder, men det behövs
            minst 30 000. Tyvärr förutspår både
          </note>
          <note>
            Boverket och byggindustrin att det blir en avmattning under nästa
            år när det i stället behövs en ökning. Jag undrar vad ministern
            har att säga till ungdomar och andra utsatta som behöver bostad.
            Vad vill ministern göra för att uppnå bostadsproduktionsmålet?
          </note>
          <note>
            Anf. 119 Statsrådet LARS-ERIK LÖVDÉN
          </note>
          <note>
            (s):
          </note>
          <note>
            Fru talman! Vi har gjort bedömningen, och jag förstår att Vänsterpartiet
            delar den, att det behövs byggas ungefär 120 000 lägenheter under
            de kommande fyra åren för att vi ska bygga i kapp bostadsbristen.
            För att nå målet krävs det ytterligare insatser.
          </note>
          <note>
            Förutom det investeringsbidrag vi har infört för hyresbostäder
            och studentbostäder kommer vi - som
          </note>
          <note>
            Owe Hellberg väl känner till - att föreslå en byggmomssänkning
            för mindre hyreslägenheter, äldrebostäder och studentbostäder.
          </note>
          <note>
            Det räcker naturligtvis inte. Det kommer också att krävas mer
            kraftfulla insatser på framför allt kommunal nivå för att åstadkomma
            ett ökat bostadsbyggande. Jag välkomnar att vi i Stockholmsområdet
            nu har fått ett majoritetsskifte. Den nya majoriteten har påtagit
            sig ett stort ansvar när det gäller att ta fram lämpliga markområden,
            dämpa markpriser, upplåta mark med tomrätter och använda kommunala
            bostadsföretag för att vara med i fronten för att bygga bort bostadsbristen.
            I statlig och kommunal samverkan ska vi klara den uppgift som
            ligger framför oss.
          </note>
          <note type="speaker">
            Anf. 120 OWE HELLBERG (v):
          </note>
          <note>
            Fru talman! Det var många förslag och ett paket med åtgärder.
          </note>
          <note>
            Momsfrågan avgörs ju inte här utan i Bryssel. Om man ska göra
            dessa momssänkningar ska det vara en del av en socialpolitik,
            så kallad social housing. Det kan vara möjligt när det gäller
            äldrebostäder och studentbostäder, men för mer generellt byggande
            verkar det lite knepigt. Särskilda bostäder för människor med
            låga inkomster har vi inte i Sverige i dag och Vänsterpartiet
            vill inte heller att vi ska ha det.
          </note>
          <note>
            Vårt alternativ är att i stället satsa på investeringsbidragen
            och se till att de får en omfattning som gör det möjligt att sätta
            ett tak för hyran så att stödet går till bostäder som vanligt
            folk kan efterfråga.
          </note>
          <note>
            Min fråga blir: Är ministern beredd att öka volymen för investeringsbidraget
            om det behövs för att klara målet under de närmaste åren?
          </note>
          <note>
            Anf. 121 Statsrådet LARS-ERIK LÖVDÉN
          </note>
          <note>
            (s):
          </note>
          <note>
            Fru talman! Jag vet inte om Owe Hellberg har tagit del av den
            överenskommelse som den socialdemokratiska regeringen har gjort
            med Vänsterpartiet och Miljöpartiet för de kommande årens politik.
            I
          </note>
          <note>
            överenskommelsen säger vi gemensamt vi tre partier att vi vill
            verka för en byggmomssänkning på de tre kategorier av boende som
            jag nämnde. Men vi säger också att vi är beredda, om så krävs,
            att höja investeringsbidragsnivån och ramen för investeringsbidragen
            för att nå de mål som vi har när det gäller bostadsbyggandet under
            de kommande åren.
          </note>
          <note>
            I den stora uppgörelse som våra partier har träffat ingår bostadsbyggandet
            som en central och viktig del.
          </note>
          <note>
            Telia-Sonera-affären
          </note>
          <note type="speaker">
            Anf. 122 MARIA LARSSON (kd):
          </note>
          <note>
            Fru talman! Jag har en fråga till statsminister Göran Persson
            med anledning av den turbulens som har varit kring sammanslagningen
            mellan Telia och Sonera. Svenska skattebetalare har ju dyrköpta
            erfarenheter av tidigare affärer. Telia-Telenor tänker jag förstås
            på.
          </note>
          <note>
            I tisdags mottog regeringen ett brev från den finske kommunikationsministern,
            ett brev som den svenska regeringen valde att hemligstämpla. I
            dag har det tagits ytterligare ett beslut om fortsatt hemligstämpling
            av brevet.
          </note>
          <note>
            Jag tycker att det här är allvarligt. Det hindrar insyn för riksdagen
            och också för alla svenska småsparare som har aktier i Telia.
            Vad är anledningen till att brevet hemligstämplas? Vilken är kritiken?
            Är den berättigad? Är statsministern villig att offentliggöra
            brevet? Och vad görs för att rädda samgåendet i den affär som
            är på gång? Jag tycker att den verkar vara väldigt positiv.
          </note>
          <note>
            Anf. 123 Statsminister GÖRAN PERSSON
          </note>
          <note>
            (s):
          </note>
          <note>
            Fru talman! Den diskussion som har varit mellan
          </note>
          <note>
            Telia och Sonera den gångna veckan har rört den sista styrelseplatsen
            i bolaget. Två personer, den inkommande ordföranden Hintikka och
            den svenske ordföranden Lars-Erik Pettersson, har föreslagit ett
            nionde namn. Detta nionde namn har det stått strid om. Den kompromisslösning
            som har föreslagits har varit att den nionde personen skulle sitta
            bara fram till den ordinarie bolagsstämman nästa år, alltså knappt
            två och en halv månad. Sen ska vi ha en annan lösning.
          </note>
          <note>
            Jag förutsätter att saken klaras ut i dag. Brevväxlingen har
            rört dessa saker och andra avtalsfrågor, exakt vilka känner jag
            inte närmare till. Det normala har varit att man har hemligstämplat
            den typen av korrespondens under den tid som förhandlingen har
            pågått. Det kanske är så att medan vi sitter här är frågan löst.
            Jag ser fram emot ett starkt svenskt-finskt bolag.
          </note>
          <note type="speaker">
            Anf. 124 MARIA LARSSON (kd):
          </note>
          <note>
            Fru talman! Jag tackar för dessa klarlägganden även om de inte
            var fullständiga. Min fråga kvarstår:
          </note>
          <note>
            Kommer brevet att offentliggöras? Det är det enda rimliga med
            hänsyn till alla de småsparare som äger aktier i Telia. De måste
            få insyn i hur storägarnas inbördes diskussioner ser ut för att
            de ska kunna skaffa sig ett så brett underlag som möjligt när
            de ska ta ställning till hur de ska använda sina sparpengar och
            sina pensionspengar.
          </note>
          <note>
            Det får inte vara så att den socialdemokratiska regeringen har
            som naturlag att sjabbla bort viktiga strukturella affärer. Jag
            fick inget svar alls på min sista fråga: Vad gör regeringen för
            att rädda detta?
          </note>
          <note>
            Det känns inte som om det finns särskilt mycket i bakfickan för
            att verkligen se till att affären går i lås.
          </note>
          <note>
            Den svenska regeringen får inte spela hasard med småspararnas
            pengar.
          </note>
          <note>
            Anf. 125 Statsminister GÖRAN PERSSON
          </note>
          <note>
            (s):
          </note>
          <note>
            Fru talman! Jag svarade på den sista frågan. Jag förutsätter
            att det löser sig genom de kontakter som sker mellan den svenska
            och den finska regeringen under dagen. Allt annat skulle vara
            mycket olyckligt.
          </note>
          <note>
            Väldigt många dokument i denna affär är kommersiella till sin
            karaktär. De hemligstämplas mot den bakgrunden. Det är normalt.
            Jag tror inte att breven kommer att offentliggöras.
          </note>
          <note>
            Flyktingbarns mänskliga rättigheter
          </note>
          <note>
            Anf. 126 KERSTIN-MARIA STALIN
          </note>
          <note>
            (mp):
          </note>
          <note>
            Fru talman! Jag har en fråga till statsrådet Berit
          </note>
          <note>
            Andnor. Först vill jag hälsa henne välkommen som barn- och familjeminister.
            Jag är väldigt glad att det uttalats klart från början att vi
            har en sådan.
          </note>
          <note>
            Jag har en fråga om flyktingbarns mänskliga rättigheter. I jämförelse
            med svenska barn har flyktingbarn procentuellt högre psykisk ohälsa.
            Det har konstaterats i undersökningar. Därför bör asylsökande
            barn som väntar på uppehållstillstånd få terapeutisk behandling
            oavsett om familjen får stanna eller inte.
          </note>
          <note>
            Det finns också barn som kommer ensamma till Sverige och som
            behöver vård snabbt.
          </note>
          <note>
            Detta fungerar inte som det ska. Vi har också sett att barn på
            flyktingförläggningar har dålig tillgång till habilitering. Hur
            tänker ministern åtgärda dessa brister?
          </note>
          <note type="speaker">
            Anf. 127 Statsrådet BERIT ANDNOR (s):
          </note>
          <note>
            Fru talman! Först vill jag tacka för den vänliga hälsningen från
            Kerstin-Maria Stalin. Jag ser fram emot ett fortsatt bra samarbete
            i dessa frågor.
          </note>
          <note>
            När det gäller de asylsökande flyktingbarn som
          </note>
          <note>
            Kerstin-Maria Stalin tar upp har vi gemensamt i de politiska
            partierna haft en diskussion kring hur vi på bästa sätt ska kunna
            ta emot dessa barn så att de får den vård och den omsorg de så
            väl behöver. En del har ju mycket allvarliga traumatiska händelser
            bakom sig. Det kräver insatser i ett tidigt skede.
          </note>
          <note>
            Vi har haft gemensamma överläggningar mellan
          </note>
          <note>
            Migrationsverket, Socialstyrelsen och Kommunförbundet angående
            hur vi på bästa sätt kan lösa denna fråga. Jag följer den mycket
            noga. Kerstin-Maria
          </note>
          <note>
            Stalin vet att den överenskommelse som finns när det gäller asylsökande
            inbegriper hälso- och sjukvård inklusive den vård Kerstin-Maria
            Stalin nu efterlyser.
          </note>
          <note type="speaker">
            Anf. 128 KERSTIN-MARIA STALIN (mp):
          </note>
          <note>
            Fru talman! Tack så mycket för svaret. Det är så sant vad gäller
            de dramatiska upplevelserna. Dessutom lever hela familjen i press
            i väntan på besked om man ska få stanna eller inte. Därtill kommer
            oron att familjen utan förvarning kan bli hämtad vilken tid på
            dygnet som helst. Jag kan inte låta bli att göra en jämförelse
            med kontrollen av TV-licenser här i Sverige. Man skickar ut en
            varning på TV: Se upp, nu kommer era licenser att kontrolleras.
            Men flyktingfamiljer och flyktingbarn får man hämta utan minsta
            lilla förvarning. Det här är diskriminerande.
          </note>
          <note>
            Då undrar jag: På vilket sätt kommer Berit Andnor som barnminister
            att verka för att flyktingbarnen inte ska diskrimineras på till
            exempel det här sättet?
          </note>
          <note type="speaker">
            Anf. 129 Statsrådet BERIT ANDNOR (s):
          </note>
          <note>
            Fru talman! Som Kerstin-Maria Stalin känner till har vi en portalparagraf
            i utlänningslagen där vi har inkorporerat FN:s barnkonvention.
            Vi har uttalat mycket klart och tydligt att man ska väga in barns
            rättigheter och barns behov i samband med de beslut som fattas.
            Detta försöker vi genomföra på bästa möjliga sätt.
          </note>
          <note>
            Jag måste säga att jag reagerar ganska starkt mot den beskrivning
            som Kerstin-Maria Stalin gör av hur vi tar emot och behandlar
            de asylsökande familjerna och deras barn. Strävan är att detta
            ska ske i nära samverkan och med stor hänsyn till de behov man
            har och den situation man är i.
          </note>
          <note>
            Det finns mycket att göra för att förbättra situationen för flyktingbarnen,
            och det ska vi fortsätta att bevaka. Men jag vänder mig mot den
            beskrivning som Kerstin-Maria Stalin gör av hur förhållandena
            ser ut i dag.
          </note>
          <note>
            Resurser till grundskolan
          </note>
          <note type="speaker">
            Anf. 130 SOFIA LARSEN (c):
          </note>
          <note>
            Fru talman! Under nästan en hel grundskoleperiod har Socialdemokraterna
            haft makten. Under den här tiden har Skolverket ett antal gånger
            kommit med ganska skrämmande rapporter om hur resultaten ser ut
            i grundskolan, hur alltfler elever lämnar nian utan tillräckliga
            och godkända kunskaper. Regeringen har, när de här rapporterna
            har kommit, antingen valt att komma med några löften som man oftast
            inte kunnat genomföra eller hittat ett sätt att laga och lappa
            i efterhand.
          </note>
          <note>
            Det vi nu kan se är att det individuella programmet i gymnasieskolan
            har blivit det näst största programmet. Min fundering är hur utbildningsminister
          </note>
          <note>
            Thomas Östros kommer att agera. Kommer man att fortsätta att
            ha en mer tillbakalutad position och vänta tills det individuella
            programmet blir det största programmet? Eller kommer man, precis
            som flera av oss andra vill, att sätta in stora insatser i början
            när eleverna kommer till skolan och sluta med att laga och lappa
            i efterhand? Vilka åtgärder tänker utbildningsministern sätta
            in för de barn som börjar i skolan så att man slipper en efterkonstruktion?
          </note>
          <note type="speaker">
            Anf. 131 Utbildningsminister THOMAS ÖSTROS (s):
          </note>
          <note>
            Fru talman! Grundskolan är alldeles avgörande, och inte minst
            resurserna i grundskolan - att det finns välutbildade lärare,
            specialpedagoger, skolsköterska och skolkurator som gör att vi
            får en skola som verkligen kan ge det stöd och den hjälp som barnen
            behöver tidigt i grundskolan.
          </note>
          <note>
            Vi vet alla att 90-talet var en ganska tuff period för skolan.
            Nu vänder det resursmässigt, nu anställs det fler lärare, fler
            specialpedagoger. Vi ha också inom lärarutbildningarna en väldigt
            kraftig ökning av antalet som nu studerar till att bli lärare.
            Vi ser också ett ökat intresse för att bli lärare. Det är ett
            första viktigt steg. Bilden kring skolan håller på att förändras,
            resurserna börjar öka, och det är också intressant att börja jobba
            som lärare.
          </note>
          <note>
            Sedan tror jag att vi behöver gå vidare när det gäller kvalitetsgranskningen
            av skolan. I och med att resurserna ökar behöver också insynen
            och kontrollen av att det faktiskt fungerar väl i skolan förstärkas.
            Det är nästa steg när vi nu delar upp Skolverket och gör det nya
            Skolverket till att bli en kvalitetsinspektion och en tillsynsmyndighet.
            Vi har en utvecklingsmyndighet som stöttar utvecklingen i skolan.
          </note>
          <note>
            Talartiden räcker inte till att fortsätta i det här inlägget,
            utan jag återkommer. Men det behöver göras många insatser. Jag
            hoppas att Centerpartiet är berett att delta i detta och inte
            som hittills säger nej till öronmärkta statsbidrag som ska gå
            direkt till skolan.
          </note>
          <note type="speaker">
            Anf. 132 SOFIA LARSEN (c):
          </note>
          <note>
            Fru talman! Det här var ett svar som jag känner igen. Det har
            vi fått ett antal gånger i kammaren, och jag tycker att det är
            lite synd.
          </note>
          <note>
            Regeringen har valt att lägga en del pengar på skolan, och det
            är bra. Men resurser utan konkret politik räcker inte för att
            man ska kunna komma med de stora reformerna inom grundskolan.
          </note>
          <note>
            Vi har en helt annan syn på skolpolitik än vad regeringen har.
            Vi i Centerpartiet lägger in resurserna tidigt så att alla elever
            som kommer till grundskolan ska lära sig räkna, skriva och läsa,
            lära sig det svenska språket så snabbt som möjligt. Vi sätter
            inte de stora insatserna på slutet när eleven redan har tillåtits
            att misslyckas i skolan.
          </note>
          <note>
            Vi var några som hade hoppats, nu när Socialdemokraterna än en
            gång fick makten, att man kunde komma med några konkreta tydliga
            saker, förutom de resurser som tidigare aviserats.
          </note>
          <note>
            Vad finns det för tydliga saker som Thomas
          </note>
          <note>
            Östros vill? Ska vi ha individuella studieplaner från den dag
            eleverna börjar skolan? Ska vi ha till exempel kunskapskontrakt?
            Ska vi verkligen se till att alla elever får den rätt till stöd
            och hjälp som de har? Ska det bli verklighet nu?
          </note>
          <note type="speaker">
            Anf. 133 Utbildningsminister THOMAS ÖSTROS (s):
          </note>
          <note>
            Fru talman! Det räcker inte med bara ord i skolpolitiken. Ta
            det första, resurserna till skolan. Centerpartiet har sagt nej
            till öronmärkta resurser till skolan för att få den vändning som
            är så oerhört betydelsefull för att det ska finnas hjälp och stöd
            till varje barn i den omfattning som man behöver.
          </note>
          <note>
            Nu vill vi gå vidare och se till att stärka varje barns rätt
            till att också få en individuell utvecklingsplan så att vi kan
            se vilka insatser som behöver göras i de olika ämnena för att
            man ska nå målen. Också det kräver resurser som Centern säger
            nej till.
          </note>
          <note>
            När vi sätter in stora resurser i grundskolan får konsekvensen
            inte bli att vi överger barn och ungdomar som behöver hjälp senare.
            Det är det som Sofia
          </note>
          <note>
            Larsen antyder. Att ta resurser från gymnasieskolan för att föra
            över dem till grundskolan löser inga problem, utan vi måste också
            vara beredda att satsa på de ungdomar som behöver hjälp och stöd
            senare så att de får den utbildning de behöver.
          </note>
          <note>
            Sofia Larsen behöver fundera igenom detta att skolan behöver
            mera resurser, de behöver öronmärkas, det behövs fler lärare,
            inte bara stolta proklamationer.
          </note>
          <note>
            Illegal arbetskraft
          </note>
          <note type="speaker">
            Anf. 134 BÖRJE VESTLUND (s):
          </note>
          <note>
            Fru talman! Jag skulle vilja ställa en fråga till statsministern.
          </note>
          <note>
            Det har varit ett antal reportage om och framför allt erfarenheter
            av ett antal illegala invandrare som jobbar, ibland under en väldigt
            lång tid, i Sverige. Det här har två perspektiv. Naturligtvis
            det mänskliga perspektivet där människor ibland blir utnyttjade
            i stor omfattning. Jag tror till och med att man skulle kunna
            säga att det är på gränsen till ett slavarbete. Det andra är att
            det snedvrider konkurrensen inom framför allt städbranschen och
            restaurangbranschen.
          </note>
          <note>
            Har statsministern några funderingar på vad man skulle kunna
            göra åt den här problematiken?
          </note>
          <note type="speaker">
            Anf. 135 Statsminister GÖRAN PERSSON (s):
          </note>
          <note>
            Fru talman! Det är naturligtvis en skyldighet för många att ingripa
            om det är illegal arbetskraft. De arbetsgivare som utnyttjar den
            begår ett brott. Det finns fackliga organisationer, myndigheter
            som ska ingripa i sådant fall och säga ifrån.
          </note>
          <note>
            Det här är en farlig utveckling. Vi ser ju tendenserna. Det finns
            de som vill utveckla en ny arbetsmarknad med lägre socialt skydd,
            lägre löner för ett
          </note>
          <note>
            C- eller D-lag som ofta ska vara invandrare från andra länder.
            Det finns sådana tecken i debatten.
          </note>
          <note>
            Senast när man hade den diskussionen uppe i Europaparlamentet
            och röstade om detta så röstade parlamentet ned ett förslag om
            att den arbetskraft som kommer in i Europa, som är här innan man
            har fått ett permanent uppehållstillstånd, ska få samma skydd
            som den som redan finns här. Det röstade alltså Europaparlamentet
            ned.
          </note>
          <note>
            Det finns sådana tecken och tendenser. Vi ska hålla emot det
            i Sverige så gott det går, men vi får hjälpas åt. Inte minst ser
            jag en väldigt viktig roll för de fackliga organisationerna, med
            de kontakter som de har ute på arbetsplatserna, att slå larm när
            de ser det här missbruket.
          </note>
          <note type="speaker">
            Anf. 136 BÖRJE VESTLUND (s):
          </note>
          <note>
            Fru talman! Det finns ett problem här. Det är oftast så att myndigheter
            inte känner till det, fackföreningar inte känner till det och
            kanske inte ens arbetskamrater som finns på just de arbetsplatserna
            inte känner till det. De har finurliga system med entreprenörer,
            underentreprenörer och så vidare. Det är det jättestora problemet.
          </note>
          <note>
            Det skulle kanske behöva diskuteras på vilket sätt man skulle
            kunna skärpa de lagstiftningar som handlar om hur man gör när
            man tar in entreprenörer på företag så att man undviker den här
            typen av ganska hårdhänt, elakartat på gränsen till vulgärt sätt
            att utnyttja och överutnyttja människor. Jag skulle i det här
            sammanhanget nästan vilja kalla det för slavarbete.
          </note>
          <note type="speaker">
            Anf. 137 Statsminister GÖRAN PERSSON (s):
          </note>
          <note>
            Fru talman! Jag tycker att det är alldeles utmärkt att Börje
            Vestlund tar upp den här frågan. Här har vi nämligen en situation
            som kanske kräver ytterligare någon regel för att skydda människor.
            Ibland framställs regler och lagar kopplat till affärsverksamhet
            som enbart någonting som är påhittat av ondska eller av klåfingriga
            byråkrater. Här ser vi en situation där man går runt ett regelverk
            och där det uppstår problem som man har svårt att beivra.
          </note>
          <note>
            Jag utesluter inte Börje Vestlunds förslag att skärpa regelverket
            ytterligare. Han har pekat på ett område där man de senaste åren
            har diskuterat att ta in entreprenörer men utifrån rakt motsatt
            utgångspunkt, nämligen att vi har gjort det för svårt att ta in
            entreprenörer för små och medelstora företag.
          </note>
          <note>
            Jag tycker att det är bra att Börje Vestlund tar upp frågan.
            Det visar att det finns också ett skäl att skydda den enskilde
            i lagstiftningen. Den enskilde kan annars komma att stå väldigt
            ensam. Det är svårt att överblicka hennes eller hans situation,
            särskilt när människor är i en beroendeställning.
          </note>
          <note>
            Studentbostäder
          </note>
          <note type="speaker">
            Anf. 138 AXEL DARVIK (fp):
          </note>
          <note>
            Fru talman! Bostadsbristen i Sverige är i dag akut.
          </note>
          <note>
            Detta slår särskilt hårt mot studenterna. Krisen håller på att
            bli så allvarlig att det blir problem för Sverige att utbilda
            sina studenter. Jag kan ta som exempel de tekniska högskolorna
            Chalmers och KTH. Där står i dag platser tomma på grund av att
            eleverna inte kan hitta en bostad i städerna.
          </note>
          <note>
            Samtidigt finns det en djup orättvisa i dagens bostadspolitik
            mellan studentlägenheter och små hyresrätter. Studentlägenheterna
            ges ett investeringsbidrag på maximalt 40 000 kr medan man i Göteborg
            för samma typ av lägenhet kan få uppemot 71 000 kr i investeringsbidrag.
            Detta gör att det är få privata entreprenörer eller kommunala
            bostadsbolag som har lust att bygga studentlägenheter. I stället
            är det bara stiftelserna eller de bolag som är anpassade för detta
            som gör det.
          </note>
          <note>
            Min fråga till bostadsministern är: Vad tänker ministern göra
            för att ändra på detta?
          </note>
          <note type="speaker">
            Anf. 139 Statsrådet LARS-ERIK LÖVDÉN (s):
          </note>
          <note>
            Fru talman! Vi har ett investeringsbidrag för studentbostadsbyggande.
            Det parti som Axel Darvik representerar var initialt motståndare
            till det investeringsbidraget. Det var tur att vi införde det.
            Det har tillkommit 13 000 studentlägenheter tack vare investeringsbidraget.
            Nu går vi vidare och sänker byggmomsen för studentlägenheter.
            Det ger ett väsentligt bättre stöd till studentlägenheter än vad
            investeringsbidraget har gjort.
          </note>
          <note>
            Axel Darvik gör en jämförelse med investeringsbidraget för hyresrättsproduktion.
            Jag måste konstatera att Folkpartiet i dag precis som under tidigare
            år är motståndare till det investeringsbidraget. Folkpartiet har
            inte velat vara med om att göra de nödvändiga satsningarna för
            att vi ska bygga bort studentbostadsbristen och bristen på hyreslägenheter.
          </note>
          <note>
            Det ska bli väldigt spännande att se hur Folkpartiet ställer
            sig till det förslag som vi kommer att presentera om en sänkt
            byggmoms för studentlägenheter, mindre hyreslägenheter och äldrebostäder.
          </note>
          <note type="speaker">
            Anf. 140 AXEL DARVIK (fp):
          </note>
          <note>
            Fru talman! Vi tror inte på den planekonomiska möjligheten att
            använda sig av subventionerna som
          </note>
          <note>
            Socialdemokraterna gör. Däremot drabbar orättvisan mellan olika
            boendeformer studentbostäderna på det sättet att ett kommunalt
            bostadsbolag i stället för att bygga studentlägenheter väljer
            att bygga små hyresrätter. Det missgynnar direkt studentbostäderna.
          </note>
          <note>
            Vi har i stället andra förslag till förändringar. Det gäller
            till exempel att förenkla regelverket för att hyra ut ett rum
            skattefritt och att det ska bli lättare att konvertera lokaler
            och kontor till studentbostäder. Vi väljer en annan väg än vad
            Socialdemokraterna gör.
          </note>
          <note>
            Det är naturligtvis meningen att också den ska resultera i fler
            studentbostäder.
          </note>
          <note type="speaker">
            Anf. 141 Statsrådet LARS-ERIK LÖVDÉN (s):
          </note>
          <note>
            Fru talman! Jag uppfattar Axel Darviks utgångsläge som sådant
            att det är marknaden som ska sköta om detta. Det hade nog varit
            bra om marknaden hade gjort det. Det var tack vare att vi införde
            investeringsbidraget till studentbostäder som vi har fått en utbyggnad
            av antalet studentlägenheter, 13 000 på tre år.
          </note>
          <note>
            Det krävs mer byggande av studentlägenheter. Nu går vi vidare
            och ökar stimulansen med en byggmomssänkning. Det är nödvändigt
            att samhället går in och stimulerar den här typen av bostadsproduktion
            om vi ska få fram det nödvändiga antalet studentlägenheter. Jag
            beklagar att Folkpartiet ställer sig vid sidan om och förlitar
            sig till marknaden.
          </note>
          <note>
            Bullersanering
          </note>
          <note type="speaker">
            Anf. 142 SVEN GUNNAR PERSSON (kd):
          </note>
          <note>
            Fru talman! Jag har en fråga till miljöministern.
          </note>
          <note>
            Miljökvalitetsmålet god bebyggd miljö har ett delmål om buller.
            Trafikbuller är det bullerslag som stör allra flest människor.
            Människor som bor nära järnvägar är särskilt utsatta. Det gäller
            speciellt sådana med mycket godstrafik, eftersom den företrädesvis
            rullar på sena kvällar och nätter.
          </note>
          <note>
            Arbetet med att begränsa bullret går trögt. Ännu återstår över
            9 000 bostäder där människor störs av bullernivåer på över 55
            decibel. Störd nattsömn med allt vad det för med sig är en svår
            plåga för dessa människor.
          </note>
          <note>
            Miljöministern har ett övergripande ansvar för miljökvalitetsmålen.
            Därför vill jag fråga om ministern har för avsikt att skynda på
            arbetet med bullersaneringen för att det lidande som dessa människor
            oförskyllt utsätts för ska kunna lindras?
          </note>
          <note type="speaker">
            Anf. 143 Miljöminister LENA SOMMESTAD (s):
          </note>
          <note>
            Fru talman! Jag vill tacka för den frågan. Det gläder mig att
            Sven Gunnar Persson tar upp bullerfrågorna. Frågorna om buller
            ingår i det arbete som vi nu planerar för inomhusmiljön. Vi lade
            under våren fram en proposition om inomhusmiljön där vi aviserade
            att vi kommer att gå vidare med just bullerfrågorna.
          </note>
          <note>
            När det gäller den specifika fråga som Sven Gunnar Persson tar
            upp, nämligen buller till följd av godstågstrafik, är det en fråga
            som närmast berör det trafikslag som Sven Gunnar Persson här nämner.
            Det ligger inte direkt under Miljödepartementets ansvar.
          </note>
          <note>
            Däremot kommer bullerfrågorna som en allmän inomhusmiljöfråga
            att beaktas i det fortsatta arbetet under mandatperioden.
          </note>
          <note type="speaker">
            Anf. 144 SVEN GUNNAR PERSSON (kd):
          </note>
          <note>
            Fru talman! Det var just med det perspektivet jag ville ta upp
            frågan och miljöministerns övergripande ansvar för miljökvalitetsmålen.
          </note>
          <note>
            Det är inget vanligt brummande som det handlar om här. Det är
            verkligen skrik i natten som skär genom märg och ben för de människor
            som är utsatta.
          </note>
          <note>
            Det är angeläget att de människor som påverkas snabbt kan känna
            ett hopp för framtiden. De här planerna genomförs så väldigt sakta.
            Det ligger långt fram i tiden. Människor får inga besked: Kommer
            det att saneras eller inte?
          </note>
          <note>
            Här sker också en teknikutveckling. Holländska och tyska järnvägsbolag
            ligger långt framme. Finns det inget som går att göra för att
            skynda på detta, miljöministern?
          </note>
          <note type="speaker">
            Anf. 145 Miljöminister LENA SOMMESTAD (s):
          </note>
          <note>
            Fru talman! Vi gör en systematisk genomgång av miljömålen och
            ser i vad mån de uppfylls och vad som kan göras för att skynda
            på det arbetet. Där ingår naturligtvis också bullerfrågorna.
          </note>
          <note>
            När det gäller frågan om godstågen och vilka tekniska möjligheter
            det finns att skynda på arbetet ska jag gärna tillsammans med
            mina kolleger se vad som görs på det området.
          </note>
          <note>
            Allmänt kan sägas att vi kontinuerligt gör en utvärdering av
            miljömålen och ser efter i vad mån det finns skäl till ytterligare
            åtgärder. Det kommer vi att göra även med bullret.
          </note>
          <note>
            Drogfria miljöer för ungdomar
          </note>
          <note type="speaker">
            Anf. 146 MONICA GREEN (s):
          </note>
          <note>
            Fru talman! Jag har en fråga till vår nya barn- och familjeminister.
            Jag vill också hälsa Berit Andnor välkommen till detta väldigt
            viktiga område, och jag vill passa på att ge en eloge till statsministern
            som har fattat beslutet att nu ha en barn- och familjeminister.
          </note>
          <note>
            Det är mycket bra tänkt. Det blir också tydligt att vi lyfter
            upp barnens perspektiv till ett särskilt politikområde.
          </note>
          <note>
            Nu finns det många ungdomar på läktaren i dag.
          </note>
          <note>
            FN:s barnkonvention slår fast att barn är barn till dess de fyller
            18 år. De ska ha möjlighet till ett gott liv. De ska inte utnyttjas
            på fritiden, och de ska få en bra utbildning.
          </note>
          <note>
            Därför är det bra att nu ställa en fråga. Det finns oroande tendenser,
            nämligen att barn och ungdomar super ihjäl sig på svartsprit.
            Vi har sett många exempel på det den senaste tiden. Det oroar
            mig oerhört mycket. Vad kan barn- och familjeministern göra för
            att vi ska få trygga barn och ungdomar så att de inte behöver
            hamna i det eländet?
          </note>
          <note type="speaker">
            Anf. 147 Statsrådet BERIT ANDNOR (s):
          </note>
          <note>
            Fru talman! Jag tackar Monica Green för de vänliga orden.
          </note>
          <note>
            Jag vill inledningsvis understryka att som barnminister har jag
            ett ansvar för att se till att vi får ett barnperspektiv som genomsyrar
            allt beslutsfattande.
          </note>
          <note>
            Det innebär att de beslut som rör barn och ungdomar många gånger
            fattas inom andra politikområden. Jag har ett ansvar för att se
            till att de genomförs. För en vecka sedan lämnade vi en rapport
            till FN om hur vi uppfyller de krav som ligger fast i barnkonventionen.
          </note>
          <note>
            Den fråga som Monica Green tog upp är aktuell och mycket oroande.
            Det är naturligtvis helt oacceptabelt med miljöer där barn och
            ungdomar kan komma över sprit på det sätt vi har fått rapporter
            om. Som barnminister har jag ett ansvar att se till att det förebyggande
            arbetet bedrivs på ett sådant sätt att vi i största möjliga mån
            undviker att barn och ungdomar utsätts för denna risk.
          </note>
          <note type="speaker">
            Anf. 148 MONICA GREEN (s):
          </note>
          <note>
            Fru talman! Jag tackar för svaret. Jag ser fram emot att vi får
            se åtgärder på dessa områden. Det behövs drogfria miljöer och
            det behövs ett departementsövergripande samarbete och ett samarbete
            över alla gränser; kommuner, stat, skola, socialtjänst. Vi måste
            ha trygga barn, och vi måste ge stöd till föräldrar. Även folkrörelser
            och föreningsliv kan bidra med ett stort arbete.
          </note>
          <note>
            Idrotten kommer att ta sin del av ansvaret framöver. Det är bra.
            Jag tror också att ideella föreningar kan göra mycket i bostadsområdena
            för att få drogfria miljöer för barn och ungdomar.
          </note>
          <note type="speaker">
            Anf. 149 Statsrådet BERIT ANDNOR (s):
          </note>
          <note>
            Fru talman! Egentligen behöver jag inte gå i svaromål när det
            gäller Monica Greens beskrivning om det gemensamma ansvar som
            vi har på olika nivåer för att se till att skapa trygga, goda
            och säkra uppväxtmiljöer för våra barn och ungdomar. Detta är
            ett arbete som måste bedrivas på en rad olika områden.
          </note>
          <note>
            Det krävs också ett gemensamt ansvar från föreningslivet och
            organisationslivet. Det är först då som vi verkligen kan nå ett
            genomslag i att skapa drogfria miljöer.
          </note>
          <note>
            Resurser till grundforskning
          </note>
          <note type="speaker">
            Anf. 150 EWA BJÖRLING (m):
          </note>
          <note>
            Fru talman! Min fråga ställer jag till utbildningsminister Thomas
            Östros.
          </note>
          <note>
            I årets budgetproposition känner jag återigen en stor besvikelse
            för svensk grundforskning. Socialdemokraterna sprider myten om
            att man vill satsa på god kvalitet inom högre utbildning och forskning.
          </note>
          <note>
            Enligt min syn är bra kvalitet på högre utbildning ytterst intimt
            kopplad till en stark grundforskning eftersom det då oftast är
            kompetenta forskare som bedriver undervisning. I stället har de
            faktiska anslagen till grundforskning minskat kraftigt under utbildningsminister
            Thomas Östros tid.
          </note>
          <note>
            Vetenskapsrådet har inte tillräckligt kompenserats för urholkningen
            av fakultetsanslagen. Visserligen tillför man resurser, men många
            gånger äts de upp av
          </note>
          <note>
            50-procentsregeln om att alla ska studera vid högskolor eller
            universitet. Det resulterar i att grundforskningen svälter.
          </note>
          <note>
            Vilka åtgärder, och när, avser utbildningsministern att vidta
            för att Sverige även i fortsättningen ska kunna bedriva högkvalitativ
            forskning - helst i samma grad som i dag?
          </note>
          <note type="speaker">
            Anf. 151 Utbildningsminister THOMAS ÖSTROS (s):
          </note>
          <note>
            Fru talman! Jag blir positivt överraskad av Ewa
          </note>
          <note>
            Björling att det verkar finnas, trots allt, ett engagemang hos
            någon moderat för fri grundforskning. Det är inte den tradition
            vi har mött i kammaren. Den moderata traditionen har varit att
            forskningsmedel ska hållas så långt borta från forskarnas inflytande
            som möjligt - gärna i form av snabbt hopkomna stiftelser eller
            styrelser som utser sig själva, långt bortom forskarnas egna inflytande.
          </note>
          <note>
            Det är den politiken vi har lyckats vända med t.ex.
          </note>
          <note>
            ett vetenskapsråd styrt av forskarna själva, antagen med lag
            av riksdagen så att moderater inte snabbt någon natt kan förändra
            detta. De måste komma till kammaren, om de någon gång får chansen.
            Forskarna får själva förfoga över rejäla resursökningar. Vetenskapsrådets
            resurser växer dessa år med 35 %. Det är en ganska unik resurstillväxt.
            Det är viktigt att den ligger i forskarnas händer.
          </note>
          <note>
            Vi satsar också på forskarutbildningen. Den är en så oerhört
            viktig del av att producera framtidens unga, duktiga forskare.
            Där har vi sett en mycket kraftig ökning av antalet som tar doktorsexamen.
            Den utvecklingen behöver fortsätta. Moderaterna är välkomna om
            detta är ett första tecken på att de inser att fri grundforskning
            är viktig. Jag gissar att Ewa Björling får det svårt i sitt parti
            med den tradition som finns där.
          </note>
          <note type="speaker">
            Anf. 152 EWA BJÖRLING (m):
          </note>
          <note>
            Fru talman! Tack för det svaret, men det är fortfarande inte
            tillräckligt. Jag tror att det behövs både fria stiftelser och
            ett starkare vetenskapsråd, dvs. starkare i den meningen att det
            tillförs mer resurser.
          </note>
          <note>
            Verkligheten för forskarna i dag är bister. Känner utbildningsministern
            till att ett normalstort anslag från
          </note>
          <note>
            Vetenskapsrådet räcker till ungefär en halv doktorand, ingen
            laboratorieassistent och inget material?
          </note>
          <note>
            Jag vet själv som svensk forskare att man är van vid att vända
            på varenda krona i sin forskningsbudget. I
          </note>
          <note>
            längden kan ingen av forskarna leva på luft. Det slutar med att
            de bästa forskarna flyr utomlands.
          </note>
          <note>
            Hur tycker Thomas Östros att vi ska behålla den högkvalitativa
            forskningen?
          </note>
          <note type="speaker">
            Anf. 153 Utbildningsminister THOMAS ÖSTROS (s):
          </note>
          <note>
            Fru talman! Den bästa och starkaste vännen och garanten för fri
            grundforskning är riksdagen och riksdagsbeslut. Det är bara med
            skattemedel som man kan se till att det finns resurser för forskare
            att med egen nyfikenhet som drivkraft söka efter ny kunskap.
          </note>
          <note>
            Men då måste det också få konsekvenser för den övriga politiken.
          </note>
          <note>
            Ewa Björling företräder ett parti som menar att riksdagen inte
            ska fatta beslut om offentliga resurser i den utsträckning man
            gör i dag, snarare ska det vara mycket stora besparingar. Ingen
            tror väl att universitet och högskolor skulle komma undan den
            besparingskniven?
          </note>
          <note>
            Finns det ett engagemang för fri grundforskning måste det finnas
            ett engagemang för att det offentliga tar sitt ansvar. Vi ökar
            resurserna kraftigt under åren, men naturligtvis kommer det att
            behövas fortsatta insatser på forskningsområdet för svensk del.
            Vi tillhör de bästa i världen. Våra forskare reser utomlands,
            finns utomlands och kommer tillbaka till Sverige. Så ska det vara
            i ett fritt och öppet forskarsamhälle. Det är en fördel för oss.
            Men engagemanget för fri grundforskning måste också finnas i konkreta
            riksdagsbeslut, inte bara i ord.
          </note>
          <note>
            Östersjön
          </note>
          <note type="speaker">
            Anf. 154 ROGER KARLSSON (c):
          </note>
          <note>
            Fru talman! Det är en fråga till miljöministern angående Östersjön.
          </note>
          <note>
            Östersjön har ett utsatt läge. Det är ett avgränsat hav från
            världshaven. Det gör att utsläpp i Östersjön inte späds ut på
            det sätt som sker i andra hav. Min fråga gäller att klassa Östersjön
            som ett särskilt känsligt hav.
          </note>
          <note>
            I dag är Östersjön klassat som ett känsligt område.
          </note>
          <note>
            Om man skulle klassa Östersjön som ett särskilt känsligt område
            skulle man kunna ställa tuffare krav.
          </note>
          <note>
            Vi skulle kunna ställa krav på t.ex. dubbelskrov för att förhindra
            miljöfarliga transporter.
          </note>
          <note>
            Är miljöministern beredd att Sverige går före och klassar sin
            del av Östersjön som ett särskilt känsligt område?
          </note>
          <note type="speaker">
            Anf. 155 Miljöminister LENA SOMMESTAD (s):
          </note>
          <note>
            Fru talman! Folkpartiet har drivit frågan om Östersjön länge.
            Ni vet också att regeringen sedan en lång tid tillbaka har arbetat
            för att klassa Östersjön som ett särskilt känsligt område. Vi
            har jobbat tillsammans med övriga Östersjöländer inom ramen för
          </note>
          <note>
            Helcom. Här pågår redan arbetet med förberedelserna för att vi
            gemensamt ska ansöka om detta.
          </note>
          <note>
            Vår bedömning är att det inte är klokt att Sverige går före.
            Då får vi ansöka om ett eget område inom svenskt vatten i stället
            för att ansöka tillsammans. Det är inte troligt att vi då når
            framgång med den ansökan. Dessutom är det inte klokt i förhållande
            till våra grannländer, som nu vill göra detta tillsammans med
            oss. Nu går vi vidare. Inom Helcom är vi klara 2003
          </note>
          <note>
            med det underlag vi behöver för att gå vidare.
          </note>
          <note type="speaker">
            Anf. 156 ROGER KARLSSON (c):
          </note>
          <note>
            Fru talman! Folkpartiet och Centerpartiet, som jag företräder,
            har tillsammans med tre andra partier i en fempartimotion, väckt
            under allmänna motionstiden, lagt ett förslag om att just Sverige
            ska gå före. Jag tror inte att det skulle förhindra processen
            att vi tillsammans med de andra länderna runt Östersjön kan komma
            fram till att hela Östersjön ska klassas som ett särskilt känsligt
            område, utan jag tror att det skulle påskynda processen om vi
            gick före med vår del av
          </note>
          <note>
            Östersjön.
          </note>
          <note type="speaker">
            Anf. 157 Miljöminister LENA SOMMESTAD (s):
          </note>
          <note>
            Fru talman! Vi tar denna fråga mycket seriöst, och därför har
            vi också undersökt om det skulle vara meningsfullt och bra för
            Sverige att gå före. Vår slutsats är att det icke är det. Det
            skulle bara innebära att
          </note>
          <note>
            International Maritime Organization, som sköter detta, ska hantera
            två ansökningar från samma område. Först är det då en ansökan
            från Sverige, där vi bara kan ta med ett litet område. Resultatet
            kan bli att sjöfarten i så fall bara passerar förbi det lilla
            område vi har valt.
          </note>
          <note>
            Vi vill ha ett helhetsgrepp på det här tillsammans med våra grannländer.
            Vi tycker inte att det finns anledning att på denna korta tid
            gå före. Däremot arbetar vi naturligtvis aktivt för att skynda
            på processen och ta initiativ inom Östersjösamarbetet.
          </note>
          <note>
            Disciplinära åtgärder i skolorna
          </note>
          <note type="speaker">
            Anf. 158 LENNART GUSTAVSSON (v):
          </note>
          <note>
            Fru talman! I samband med skollagsöversynen har bland annat diskuterats
            frågan om möjligheter för rektorer och lärare att ta till så kallade
            tillfälliga åtgärder för att kunna säkra trygghet och studiero.
            Den diskussionen är viktig. Men när man läser TT:s telegram möts
            man av rubriker som Elever får böta när datorer används fel. Det
            dyker upp exempel på att olika former av bötessystem används som
            ett slags straff.
          </note>
          <note>
            Min fråga till utbildningsministern är om han anser att ekonomiska
            påföljder ska få förekomma som disciplinära åtgärder inom gymnasieskolan.
          </note>
          <note type="speaker">
            Anf. 159 Utbildningsminister THOMAS ÖSTROS (s):
          </note>
          <note>
            Fru talman! Jag tror att jag och Lennart Gustavsson är överens
            om hur viktigt det är med lugn och ro i skolmiljön, ordning och
            reda och allt det som är viktigt att klara ut. Samtidigt kan vi
            inte ha en utveckling av skolan där den mer och mer liknar ett
            slags bestraffningsmyndighet, där man skaffar sig straffskalor
            för olika händelseförlopp, straffskalor som ofta diskuteras av
            riksdagen och stadfästs på något sätt. Det skulle ju ta bort den
            pedagogiska utvecklingen i skolan.
          </note>
          <note>
            Det är därför det är så viktigt att vi nu har en skollagsöversyn,
            som också ser över den rättsliga grunden för skolans verksamhet.
            Jag väntar på betänkandet, som är viktigt och kommer att klargöra
            en hel del. Men vi ska inte ha en utveckling av skolan som gör
            den mer och mer till ett slags bestraffningsmyndighet. Däremot
            ska vi stötta lärarna i arbetet med att skapa studiero i skolan.
            Det ska vara en självklarhet.
          </note>
          <note type="speaker">
            Anf. 160 LENNART GUSTAVSSON (v):
          </note>
          <note>
            Fru talman! Jag tror att vi är många i denna kammare som är helt
            överens om att en bra arbetsmiljö behövs i skolan. Men då får
            vi inte, enligt min mening, genom lagstiftning öppna för något
            slags godtycke, där så kallade kraftfulla åtgärder sätts in även
            mot saker som kanske inte leder till försämrad trygghet eller
            studieoro.
          </note>
          <note>
            Enligt min mening finns det en tilltagande tendens att möta olika
            former av arbetsmiljöproblem i skolan med krav om så kallade hårdare
            tag. Ministern var själv inne på det. Diskussionen handlar mycket
            om saker där ord som beslagta, avstänga och flytta används och
            blir allt vanligare.
          </note>
          <note>
            Jag ska ge ministern en chans att kommentera den tendens till
            krav om hårdare tag som finns i skoldebatten.
          </note>
          <note type="speaker">
            Anf. 161 Utbildningsminister THOMAS ÖSTROS (s):
          </note>
          <note>
            Fru talman! Det är viktigt att skilja på två typer av diskussioner.
            Det ena är den självklara utgångspunkten: lugn och ordning i skolan,
            så att barnen kan lära sig i en fin miljö. Det är självklart.
            Det är också de vuxnas ansvar i skolan, att vara vuxna.
          </note>
          <note>
            Något som jag också tror är jätteviktigt är att vi ska respektera
            lärarna som yrkesgrupp. De vet, med sin utbildning och sin erfarenhet,
            hur man ska jobba med vardagen i skolan. Vi ska inte föra det
            till en politisk nivå, där vi säger att om en elev gör så ska
            man göra si eller om det händer ska man vidta den åtgärden. Då
            drar vi undan mattan för en hel yrkeskår, som måste ha vår tillit
            och vår respekt.
          </note>
          <note>
            En annan sak är att det ibland förekommer situationer där det
            är klart att man måste ingripa. Lennart
          </note>
          <note>
            Gustavsson tog själv upp det. Det gäller om själva miljön i skolan
            hotas. Man måste kanske göra så att ett barn får gå i en tillfällig
            undervisningsgrupp. Då måste det finnas en laglig grund för detta.
            Det är det som Skollagskommittén tittar på.
          </note>
          <note>
            Men det får icke bli så att vi börjar reglera lärarens vardag
            så att vi inte visar tilltro till att läraren med sin erfarenhet
            har vårt förtroende att se till att tillsammans med eleverna skapa
            en bra arbetsmiljö.
          </note>
          <note>
            Politiska opinionsmätningar
          </note>
          <note type="speaker">
            Anf. 162 GUNNAR ANDRÉN (fp):
          </note>
          <note>
            Fru talman! Jag har en allmänpolitisk fråga att rikta till statsministern.
            Det gäller inte de politiskt plågsamma pensionerna just nu, utan
            jag vill gå tillbaka till att statsministern i slutet av valrörelsen
            antydde ganska tydlig irritation mot opinionsundersökningar. Min
            fråga gäller: Var de för många? Var det metoderna? Var det kommentarerna?
            Eller var det resultaten?
          </note>
          <note>
            Jag ser opinionsundersökningar på det sättet att de kan inspirera
            till högt valdeltagande.
          </note>
          <note type="speaker">
            Anf. 163 Statsminister GÖRAN PERSSON (s):
          </note>
          <note>
            Fru talman! Det sista tror jag är en förhastad slutsats. Det
            kan kanske vara så, men säkert är det inte.
          </note>
          <note>
            Min irritation berodde snarast på att jag tycker att när de spelar
            en så stor roll som de gör ska metoderna redovisas. En del har
            sagt att man kanske ska förbjuda opinionsmätningar i slutet av
            en valrörelse. Det tror inte jag på. Det tror jag inte ens är
            möjligt.
          </note>
          <note>
            Med tanke på att nästan all politisk kommentar och väldigt mycket
            av dagsaktuell politisk debatt i medierna förs utifrån opinionsmätningar
            som bygger på vissa metoder borde man redovisa de metoderna.
          </note>
          <note>
            I den här valrörelsen handlade det om hur man använde urvalet,
            viktat eller oviktat, som man sade, alltså i relation till föregående
            val, 1998. Den diskussionen var oerhört central. Vi som följde
            det oviktade materialet såg tidigt i opinionsmätningarna att vi
            i stort sett skulle hamna på den nivå som såväl Folkpartiet och
            Moderaterna som Socialdemokraterna sedan hamnade. Men det var
            ju inte mediebilden, därför att där valde man en annan metod att
            utgå ifrån.
          </note>
          <note>
            Det tycker jag att man skulle lysa igenom. Det verkar nu som
            om åtminstone något stort institut i den meningen har ändrat sina
            metoder.
          </note>
          <note>
            Umgängesrätt
          </note>
          <note type="speaker">
            Anf. 164 JEPPE JOHNSSON (m):
          </note>
          <note>
            Fru talman! Jag har en fråga till statsrådet Berit
          </note>
          <note>
            Andnor, och det gäller ett exempel från verkligheten.
          </note>
          <note>
            En 21-årig kvinna misshandlas och förnedras under fyra års tid
            av sin sambo, så illa att sambon döms till ett och ett halvt års
            fängelse. Den treårige sonen har bevittnat mycket av misshandeln
            och är rädd för sin pappa. Sambon överklagar domen, och i väntan
            på att överklagandet ska behandlas sitter han häktad.
          </note>
          <note>
            Trots att mamman och sonen utsatts för förnedring och misshandel
            tvingas mamman av lagen att regelbundet gå med sonen till häktet
            för att pappan ska kunna utöva umgängesrätt.
          </note>
          <note>
            Vad tänker statsrådet göra åt den nuvarande lagstiftningen?
          </note>
          <note type="speaker">
            Anf. 165 Statsrådet BERIT ANDNOR (s):
          </note>
          <note>
            Fru talman! Den fråga som Jeppe Johnsson tar upp rör frågan om
            vårdnad och umgänge. Det är ett område som egentligen ligger under
            justitieministern.
          </note>
          <note>
            Trots detta kan jag upplysa Jeppe Johnsson om att det pågår en
            uppföljning av hur denna reform har fungerat i praktiken.
          </note>
          <note>
            Det exempel som Jeppe Johnsson tar upp kan naturligtvis tyckas
            vara stötande, i den beskrivning som görs. Men det är också viktigt
            att se till helheten och se vad syftet bakom den nya lagstiftningen
            var. Det var att sätta barnens rätt i centrum och ge barnet rätt
            till båda sina föräldrar.
          </note>
          <note>
            Nu följer vi upp lagstiftningen, och vi ska titta på alla de
            rader av exempel som finns på att den nya lagstiftningen kanske
            inte har fungerat på avsett sätt.
          </note>
          <note>
            Jag tycker att Jeppe Johnsson ska rikta denna fråga till justitieministern.
          </note>
          <note type="speaker">
            Anf. 166 TREDJE VICE TALMANNEN:
          </note>
          <note>
            Frågestunden är därmed avslutad. Vi tackar statsministern och
            övriga statsråd för deras närvaro.
          </note>
          <note>
            Ajournering
          </note>
          <note>
            Kammaren beslutade kl. 15.01 på förslag av talmannen att ajournera
            förhandlingarna i fem minuter.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 15.07.
          </note>
          <note>
            7 § Information från regeringen om EU:s toppmöte i Bryssel den
            24 och 25 oktober 2002
          </note>
          <note type="speaker">
            Anf. 167 TALMANNEN:
          </note>
          <note>
            Den 24 och 25 oktober var det europeiska toppmötet. Statsministern
            hade dessförinnan varit på EU-
          </note>
          <note>
            nämnden och redovisat förutsättningarna, och i dag har statsministern
            tillfälle att redovisa för kammaren.
          </note>
          <note>
            Anledningen till att vi inte kunde ha denna information under
            förra veckan var att det var en sessionsfri vecka.
          </note>
          <note>
            Reglerna är att statsministerns information bör ta högst tio
            minuter. Efter informationen får ledamöterna tillfälle att göra
            inlägg om högst två minuter, ställa kompletterande frågor eller
            göra kommentarer till statsministerns information. Jag kan också
            ge ordet för ytterligare inlägg om högst en minut.
          </note>
          <note type="speaker">
            Anf. 168 Statsminister GÖRAN PERSSON (s):
          </note>
          <note>
            Herr talman! Mötet med det europeiska rådet i
          </note>
          <note>
            Bryssel den 24-25 oktober hade som främsta syfte att bereda väg
            för att kunna välkomna tio länder som nya medlemmar i den europeiska
            unionen vid toppmötet i
          </note>
          <note>
            Köpenhamn senare i år.
          </note>
          <note>
            Jag är glad att nu kunna konstatera att detta syfte uppfylldes.
            Unionen kan nu slutförhandla med Estland, Lettland, Litauen, Polen,
            Tjeckien, Slovakien,
          </note>
          <note>
            Ungern, Slovenien, Malta och Cypern, så att vi vid
          </note>
          <note>
            Luciatid i Köpenhamn kan fatta ett historiskt utvidgningsbeslut.
            Den tidtabell vi etablerade vid toppmötet i Göteborg för snart
            ett och ett halvt år sedan har visat sig hålla. Det är både med
            glädje och ödmjukhet som jag konstaterar att vi från svensk sida
            varit pådrivande genom hela denna process ända sedan toppmötet
            i
          </note>
          <note>
            Luxemburg för sex år sedan då medlemskapsperspektivet blev tydligt
            för dessa länder.
          </note>
          <note>
            Diskussionerna i Bryssel var svåra. I det skede vi nu är inne
            i är det i stor utsträckning en fråga om pengar. För många av
            de nuvarande medlemsländerna handlar det om att vara beredda att
            avstå en del av de stödpengar man under många år vant sig vid
            att få.
          </note>
          <note>
            Även om de flesta inser att det är rimligt att en sådan omfördelning
            sker kan de kortsiktiga effekterna i det egna landet vara svåra
            att hantera politiskt.
          </note>
          <note>
            Men nu har EU gemensamma positioner på de kapitel som återstår
            i förhandlingarna - jordbruk, regionalstöd och budgetkompensation.
          </note>
          <note>
            Huvudpunkterna i Brysseluppgörelsen är följande:
          </note>
          <note>
            1. På jordbruksområdet accepterades kommissionens förslag om
            en infasning för kandidatländerna över tio år av det så kallade
            direktstödet mot att ett utgiftstak införs för större delen av
            jordbruksutgifterna från år 2007.
          </note>
          <note>
            2. Det totala regionalstödet för kandidatländerna under åren
            2004-2006 minskades med 2,5 miljarder euro till 23 miljarder euro.
          </note>
          <note>
            3. Inget av de nya medlemsländerna ska under de första tre åren
            få en sämre budgetsituation än de hade året före medlemskapet,
            det vill säga år
          </note>
          <note>
            2003.
          </note>
          <note>
            4. En allmän skyddsklausul som gäller i tre år från inträdet
            införs för den inre marknaden. Dessutom införs särskilda skyddsklausuler
            för rätts- och inrikesområdet. Varje medlemsland kan hos kommissionen
            begära att skyddande åtgärder vidtas om den inre marknaden störs.
          </note>
          <note>
            Inte oväntat var jordbruksfrågorna svårast att nå enighet om.
            Jag anser att uppgörelsen i Bryssel innebär något av ett trendbrott.
            Vi har nu lyckats lägga band på de skenande utgifterna för EU:s
            jordbrukspolitik. Genom att lägga ett tak på 2006 års nivå som
            sedan bara får räknas upp med 1 % per år för inflation tvingar
            vi fram en sänkning av direktstöden. Fler länder ska dela på samma
            kaka. Jag taxerar att den svenska vinsten på denna systemförändring
            kan räknas i miljarder kronor i lägre avgift för perioden
          </note>
          <note>
            2007-2013 jämfört med vad som skulle ha utgått med dagens system.
          </note>
          <note>
            Jag konstaterar också att reformer på jordbruksområdet även är
            möjliga under perioden fram till år
          </note>
          <note>
            2006. Kommissionen kommer att fortsätta att arbeta med den så
            kallade halvtidsöversynen av den gemensamma jordbrukspolitiken,
            vilket kan leda till subventionsminskningar för enskilda produkter.
            Vidare understryks att WTO-anpassningen av EU:s jordbrukspolitik
            ska fortsätta inom ramen för de åtaganden som gjorts i den så
            kallade Doharundan. Detta borde kunna leda till ytterligare reformbeslut
            under de närmaste åren.
          </note>
          <note>
            En del farhågor uttrycktes över den treåriga skyddsklausulperioden.
            Vi menar dock att utformningen är sådan att systemet svårligen
            låter sig missbrukas. Det är också viktigt att visa de nya medlemsländerna
            vilka åtgärder som kan bli aktuella om man inte lever upp till
            den inre marknadens regler.
          </note>
          <note>
            Nu är slutförhandlingarna i full gång under ledning av det danska
            ordförandeskapet. Det finns anledning att känna optimism om utgången
            av dessa förhandlingar.
          </note>
          <note>
            Toppmötet ägnade också utrymme åt de två kandidatländer som inte
            är redo att slutförhandla i år.
          </note>
          <note>
            Bulgariens och Rumäniens ambitioner att vara klara år 2007 fick
            stöd. Till toppmötet i Köpenhamn beställdes en detaljerad arbetsplan
            för att göra detta möjligt.
          </note>
          <note>
            Turkiets ansträngningar för att uppfylla de så kallade Köpenhamnskriterierna
            välkomnades. Reformprocessen går framåt, och toppmötet i Köpenhamn
            ska besluta om nästa steg för den turkiska kandidaturen.
          </note>
          <note>
            Hur långt vi kan gå i december beror till en del på vad den nya
            turkiska regeringen förmår att åstadkomma under den korta tid
            som står till buds fram till dess.
          </note>
          <note>
            Min uppfattning i dag är att det är för tidigt att erbjuda Turkiet
            ett datum för förhandlingsstart. Landet lever ännu inte upp till
            de politiska krav som ställs på ett blivande medlemsland. Det
            är givetvis min förhoppning att reformarbetet i Turkiet ska fortsätta
            på ett sådant sätt att ytterligare steg kan tas så snart som möjligt.
          </note>
          <note>
            Av övriga diskussionsämnen på toppmötet var vi från svensk sida
            särskilt angelägna om att frågan om persontransporter mellan Kaliningrad
            och andra delar av Ryssland skulle få en bra lösning. Den förhandlingsposition
            som toppmötet kunde enas om har som grundelement respekten för
            Litauens suveränitet. Ett slags förenklade multipelviseringar
            kan införas nästa år för ryska resenärer. Det är min förhoppning
            att en uppgörelse om detta kan nås vid toppmötet mellan
          </note>
          <note>
            EU och Ryssland den 11 november.
          </note>
          <note>
            Valéry Giscard d Estaing lämnade en redovisning för arbetet i
            framtidskonventet. Någon egentlig substansdiskussion i dessa viktiga
            frågor ägde dock inte rum.
          </note>
          <note>
            Sammanfattningsvis: Ett viktigt steg togs i Bryssel mot att fullborda
            steget från en union med 15
          </note>
          <note>
            medlemmar till en verklig alleuropeisk sammanslutning med 25
            länder som förhoppningsvis snart blir ännu fler.
          </note>
          <note type="speaker">
            Anf. 169 AGNE HANSSON (c):
          </note>
          <note>
            Herr talman! Jag vill först tacka för den informativa redogörelsen.
            Från Centerpartiets sida är det med stor tillfredsställelse som
            vi nu också kan konstatera att den här utvidgningen kan bli verklighet.
            Jag vill gärna ge statsministern en eloge för ett skickligt förhandlingsarbete
            som medverkat till att detta gick i lås.
          </note>
          <note>
            Det är uppenbart att strukturstöd och jordbruksstöd är svåra
            stötestenar för framför allt de stora länderna. Jag vill ställa
            tre frågor utifrån statsministerns bedömning:
          </note>
          <note>
            1. Ska den här uppgörelsen nu ändå kunna tydas som ett tecken
            på att det finns en vilja till utvidgning och att det kan få kosta
            i framtiden även för de stora länderna?
          </note>
          <note>
            2. Vad innebär uppgörelsen om jordbruket och frysningen inför
            nästa finansiella period - är en reformering möjlig eller inte?
          </note>
          <note>
            3. Innebär uppgörelsen att de nya länder som nu kommer in inte
            blir nettobetalare till EU efter anslutningen, och vad innebär
            det för Sverige som nettobetalare?
          </note>
          <note type="speaker">
            Anf. 170 Statsminister GÖRAN PERSSON (s):
          </note>
          <note>
            Herr talman! För det första: Det finns en bestämd vilja att utvidga
            unionen. Jag har varit med på samtliga europeiska råd sedan beslutet
            i Luxemburg. Vi var inte så många som dessförinnan drev att vi
            skulle ha, som vi sade, en förhandlingsstart för alla. Ett tag
            var det tre som skulle få ansluta sig. Sedan var det fem.
          </note>
          <note>
            Därefter blev det en förhandlingsmöjlighet för alla.
          </note>
          <note>
            Nu visar det sig att detta har varit den starkaste kraften för
            att förändra dessa länder i Öst- och Centraleuropa som vi kunde
            ha gett dem; de har tagit vara på den.
          </note>
          <note>
            När de väl har gått in i den processen finns det ingen väg tillbaka,
            i alla fall inte för oss som har bjudit in. Om folken i dessa
            länder inte vill ha ett medlemskap utan röstar nej i en folkomröstning,
            då är det deras beslut. Men för oss som har bjudit in och bett
            om anpassningar av samhällssystemen finns det ingen väg tillbaka.
            Den uppfattningen delas av alla.
          </note>
          <note>
            För det andra: Den frysning av nivån på medel som går ut innebär
            inte att vi inte kommer att gå in i en jordbruksreform under nästa
            period. Kanske kommer en del jordbruksreformer redan under denna
            period, men då främst framdrivna av åtaganden från
          </note>
          <note>
            EU:s sida i Doharundan - att vi ska upphöra med orimliga subventioner
            som stänger ute framför allt uländerna från marknadstillträde
            till Europa.
          </note>
          <note>
            Däremot finns det starka lobbykrafter och starka politiska krafter
            som håller emot så länge som möjligt. Men just detta att vi fryser
            beloppet och dessutom skyddar det bara måttligt för inflation
            gör att det över en sjuårsperiod drivs fram en ny, tror jag, ganska
            radikal euroepisk jordbrukspolitk.
          </note>
          <note>
            För det tredje: Inget land börjar som nettobetalare
          </note>
          <note>
            - det är också en av principerna. Sedan blir säkert en del av
            de nya kandidatländerna ganska snart nettobetalare, framför allt
            därför att de har ett litet jordbruk.
          </note>
          <note>
            Alltfler av dagens medlemmar blir nettobetalare, och den klump
            som har bestått av Tyskland, Sverige,
          </note>
          <note>
            Nederländerna och Storbritannien kommer snart att utökas med
            fler länder. Det tycker vi känns bra.
          </note>
          <note>
            Anf. 171 GUNILLA CARLSSON i Tyresö
          </note>
          <note>
            (m):
          </note>
          <note>
            Herr talman! Jag har haft förmånen att på nära håll följa utvidgningsprocessen
            och kandidatländernas ansträngningar och reformer bort från kommunistiskt
            förtryck och planekonomisk rovdrift på människor och miljö till
            en EU-standard med demokrati, mänskliga fri- och rättigheter och
            marknadsekonomi.
          </note>
          <note>
            Det är en imponerande och för alla mycket bra utveckling. Nu
            äntligen är det möjligt att återförena
          </note>
          <note>
            Europa.
          </note>
          <note>
            Men tyvärr har reformviljan inom nuvarande EU
          </note>
          <note>
            varit svagare. Fem i tolv, och utan att åstadkomma grundläggande
            förändringar i jordbruks- och regionalpolitiken, hastas en överenskommelse
            fram mellan stats- och regeringscheferna.
          </note>
          <note>
            Statsministern har uttryckt sitt gillande av idén om en president
            i ministerrådet för den europeiska unionen. Men avskräcker inte
            erfarenheterna? Enskilda stats- och regeringschefer kan kidnappa
            frågor och ibland driva igenom oöverblickbara beslut, ofta under
            tidspress och alltid i slutna rum. Spelet kring jordbrukspolitiken
            regeringschefer emellan i Bryssel imponerar inte.
          </note>
          <note>
            Jag säger detta därför att utvecklingen mot ministrarnas och
            regeringschefernas EU oroar mig. Jag ser hur stora länder kan
            spela ut mot det gemensammas intresse. Därför kan jag inte förstå
            varför statsministern så tydligt tar ställning för en maktförskjutning
            till vad jag vill kalla särintressenas ministerråd bort från kommissionens
            gemensamma ansvar.
          </note>
          <note>
            Är ställningstagandet gjort av mer opportunistiska skäl eller
            är det grundat i goda erfarenheter, och i så fall vilka?
          </note>
          <note>
            Anf. 172 Statsminister GÖRAN PERSSON
          </note>
          <note>
            (s):
          </note>
          <note>
            Herr talman! Opportunism vore mig fjärran. Det är naturligtvis
            erfarenheter, och sådana börjar jag nu ha ganska många eftersom
            jag tillhör dem som suttit längst i Europeiska rådet.
          </note>
          <note>
            Jag har en benhård övertygelse, och den deklarerade jag också
            i går i kammaren, om att ryggraden i den demokratiska legitimiteten
            i det europeiska bygget är den linje som går från Europeiska rådet
            via nationernas regeringar över till nationernas parlament. Det
            är det som under överskådlig tid är ryggraden.
          </note>
          <note>
            För att Europeiska rådet ska vara effektivt och långsiktigt krävs
            en mer samlad och kraftfull ledning.
          </note>
          <note>
            Hittills har vi haft ett roterande ordförandeskap, och det har
            för oss som fått chansen att utöva det varit oerhört stimulerande.
            Men med 25 länder kring bordet tror jag att det blir allt svårare
            att ha den ordningen. Vill man då ändå ha kvar ett starkt råd,
            som inte ger möjlighet för en grupp av stora stater att själva
            bestämma ensidigt hur saker och ting ska drivas, krävs det att
            vi har en president för Europeiska rådet som är vald på lite längre
            tid än bara sex månader.
          </note>
          <note>
            Det är tanken, och den tror jag på.
          </note>
          <note>
            Sedan är jag väl inte alldeles överraskad över att man löser
            saker och ting i sista stund i EU. Det tillhör den politiska logiken
            i denna organisation.
          </note>
          <note>
            Anf. 173 GUNILLA CARLSSON i Tyresö
          </note>
          <note>
            (m):
          </note>
          <note>
            Herr talman! Jag skulle vilja fråga statsministern om svaret
            innebär att han därmed är beredd att ge upp den maktdelning som
            tidigare har funnits mellan ministerråd, kommission och parlament.
          </note>
          <note>
            Man kan också fundera på hur det kommer sig att vårt broderland
            Finland gör en helt annan analys. De hävdar att inte minst små
            länder har mycket att vinna på att det finns en stark EU-kommission
            och ser därför med viss oro på ministerrådets ökade inflytande
            i den europeiska beslutsprocessen.
          </note>
          <note>
            Anf. 174 Statsminister GÖRAN PERSSON
          </note>
          <note>
            (s):
          </note>
          <note>
            Herr talman! Vi har ingen anledning att i alla frågor vara koordinerade
            med Finland. De gör en annan bedömning än vi. Det är deras val;
            vi gör vårt val. Jag är inte alls lika övertygad om att kommissionen
            i alla lägen är små staters bästa vän. Den erfarenhet vi har är
            ju att vi mycket väl kan se att stora stater har väldigt snabbt
            tillträde till kommissionen i vissa frågor.
          </note>
          <note>
            Vi kan exempelvis reflektera lite över vad som har skett när
            vi från svensk sida har försökt att stötta sammanslagningar av
            svenska företag. Det där är alltså ett resonemang som jag inte
            delar.
          </note>
          <note>
            Därmed självklart inte sagt att vi inte ska ha en stark kommission.
            Och därmed inte sagt att vi inte ska ha samma fördelning mellan
            kommission, parlament, råd och domstol som vi har i dag. Jag talar
            om att förstärka rådet eftersom jag tror att rådet kommer att
            spela en allt viktigare roll, inte minst i den gemensamma europeiska
            utrikespolitiken. Också mot den bakgrunden krävs det en närvaro
            som är mer permanent. Det finns goda skäl för den svenska ståndpunkten.
          </note>
          <note type="speaker">
            Anf. 175 YVONNE RUWAIDA (mp):
          </note>
          <note>
            Herr talman! Måste man ändå inte säga att det här beslutet är
            ett misslyckande ur svenskt perspektiv? Vi i Sverige vill ju ha
            en reform av EU:s jordbruksstöd som är mycket mer omfattande.
          </note>
          <note>
            Finns det dessutom någon garanti för att det framtida kostnadstaket
            för jordbrukspolitiken verkligen inte kommer att ruckas på, till
            exempel höjas?
          </note>
          <note>
            Om man tar sådana politiska beslut i framtiden, vad var då det
            här beslutet värt? När man inför ett direktstöd för bönderna i
            kandidatländerna vänjer de sig vid att ha detta stöd.
          </note>
          <note>
            Jag vill också koppla till en annan fråga: Det är oerhört oroväckande
            med de uppgifter som kommer, senast från EU:s revisionsrätt, om
            att det egentligen går att ifrågasätta hela 80 % av EU:s budget,
            vilket motsvarar nästan 800 miljarder kronor. Vad vill regeringen
            göra för att se till att vi verkligen får en EU-
          </note>
          <note>
            budget som går att kontrollera och som också minskar framöver?
          </note>
          <note>
            Sedan har jag en fråga om Tjetjenien. Först och främst handlar
            det om alla övergrepp som begås i
          </note>
          <note>
            Tjetjenien av den ryska militären. Hur agerar Sverige här? Vad
            diskuterade man på toppmötet? Vad är EU:s linje?
          </note>
          <note>
            Det är oerhört oroväckande att man nu i Ryssland har infört nya
            regler som inskränker mediernas möjligheter att bevaka, rapportera
            om och kritisera den ryska regeringens antiterroristinsatser.
            Man ska inte få kritisera den ryska regeringens antiterroristinsatser
            i framtiden. Ryska journalistförbundet är oerhört kritiskt mot
            dessa nya regler som den ryska duman har antagit.
          </note>
          <note>
            Samtidigt har det kommit en stor och lång rapport från Amnesty
            som inte bara kritiserar de ryska styrkornas insatser i Tjetjenien
            - det handlar om försvinnanden och så vidare - utan också kritiserar
            den ryska polisens agerande i ryska federationens fängelser i
            hela Ryssland.
          </note>
          <note>
            Anf. 176 Statsminister GÖRAN PERSSON
          </note>
          <note>
            (s):
          </note>
          <note>
            Herr talman! Det här är en information från toppmötet i Bryssel.
            Den enda koppling som där fanns till
          </note>
          <note>
            Tjetjenien var ett stöduttalande till det ryska folket och de
            ryska myndigheterna med anledning av den då pågående terroristattacken
            mot teaterbyggnaden i
          </note>
          <note>
            Moskva. Om detta solidaritetsuttalande var vi helt eniga.
          </note>
          <note>
            Vad sedan gäller budgetdisciplin i EU har jag ingen annan uppfattning
            än Yvonne Ruwaida. Vi är helt överens: Man ska ha ordning på sina
            papper. Det gäller i alla sammanhang, inte minst i EU.
          </note>
          <note>
            Den tredje frågan gällde om detta var ett misslyckande eller
            inte och vad det finns för garanti att man inte kommer tillbaka
            och ändrar på regelverket.
          </note>
          <note>
            Det finns naturligtvis inga sådana garantier. Kommer det nya
            regeringar och nya politiska majoriteter är de naturligtvis fria
            att ta de beslut de vill. Jag tror dock att detta kommer att stå
            sig. Det finns ett utpräglat nationellt intresse från vissa länder
            att få till stånd denna strukturella förändring, så skiftande
            majoriteter tror jag inte kommer att riva upp det. Jag tror att
            det står sig. Hade vi fått ett annat, radikalare beslut -
          </note>
          <note>
            vilket jag naturligtvis skulle ha önskat - kan jag inte heller
            om ett sådant säga annat än att det också hade stått sig, såvida
            det inte hade hänt någonting av politiskt slag framöver. Detta
            hade nog varit sannolikare i ett sådant fall än med det beslut
            vi nu tog.
          </note>
          <note type="speaker">
            Anf. 177 YVONNE RUWAIDA (mp):
          </note>
          <note>
            Herr talman! Med andra ord finns det alltså en risk för att uppgörelsen
            inte kommer att stå sig, att det framtida kostnadstaket för jordbrukspolitiken
            kommer att ruckas på. Det är det som jag tycker är väldigt allvarligt.
            Sedan tror jag att de allra flesta partier här i riksdagen har
            samma ambition när det gäller EU:s jordbrukspolitik. Där ser jag
            uppgörelsen som ett misslyckande ur svenskt perspektiv.
          </note>
          <note>
            När det gäller Tjetjenien borde frågan ha diskuterats på toppmötet.
            Det borde varit den svenska linjen att ta upp den frågan. Innan
            den 11 september var den svenska linjen att väldigt starkt kritisera
            Ryssland för dess agerande i Tjetjenien. Efter den 11 september
            blev man tyst i den frågan. Men med tanke på den situation som
            är borde man kanske vara ännu mer aktiv både från svensk sida
            och från EU:s sida för att motverka de kränkningar av mänskliga
            rättigheter som pågår i Tjetjenien från den ryska militären. Jag
            tycker att det är olyckligt att man inte gjorde mer än det uttalande
            som man gjorde från EU:s toppmötes sida.
          </note>
          <note type="speaker">
            Anf. 178 Statsminister GÖRAN PERSSON (s):
          </note>
          <note>
            Herr talman! Lika lite som svensk debatt under de dagarna präglades
            av en diskussion om situationen i
          </note>
          <note>
            Tjetjenien, lika lite präglades naturligtvis mötet i
          </note>
          <note>
            Bryssel av denna, därför att vid det tillfället var det
          </note>
          <note>
            750 personer som satt med kpistar mot huvudet i en teaterlokal
            med sprängdeg apterad kring bärande konstruktioner i byggnaden.
            Det var situationen. Det är klart att i det läget fördes inte
            en diskussion om utvecklingen i Tjetjenien.
          </note>
          <note>
            Dessutom har det danska ordförandeskapet sagt, och det kom vi
            överens om i Sevilla, att vi ska försöka styra våra toppmöten
            till i förväg bestämda ämnen.
          </note>
          <note>
            Hittills har det varit så på toppmötena att allt möjligt har
            kommit upp. Punkten övrigt har tenderat att ta över dagordningen.
            Nu var det här toppmötet inriktat på två saker: utvidgningen och
            situationen i Kaliningrad. Bägge dessa uppgifter löstes också
            under danskt skickligt ordförandeskap.
          </note>
          <note type="speaker">
            Anf. 179 HOLGER GUSTAFSSON (kd):
          </note>
          <note>
            Herr talman! Jag önskar fördjupa frågan om den permanenta presidenten,
            som statsministern har uttalat sig för. Jag utgår naturligtvis
            från att vår statsminister gör sitt yttersta för att tillgodose
            de små ländernas makt, position och möjligheter att göra sig gällande
            på ett rimligt sätt i unionen. Då tror jag att det är nödvändigt
            för oss i kammaren att få veta lite grann hur statsministern och
            hans rådgivare har tänkt när man ska utse en sådan här president.
          </note>
          <note>
            Hur kommer det att gå till? Är det de vanliga röstetalen och
            poängen som ska gälla, eller finns det någon real möjlighet för
            de små länderna att komma till tals och få sin president vald
            någon gång då och då? Detta är ganska fundamentalt. Jag tror att
            ni har funderat på det. Det skulle vara värdefullt att få veta
            hur tankegångarna går.
          </note>
          <note type="speaker">
            Anf. 180 Statsminister GÖRAN PERSSON (s):
          </note>
          <note>
            Herr talman! Vi har inte bundit oss, som svar på
          </note>
          <note>
            Holger Gustafssons fråga, för omröstningsreglerna.
          </note>
          <note>
            Men det är klart att åstadkommer vi en ordning som är av det
            slaget att de stora staterna alltid kan lägga beslag på den posten
            har vi ju inte gjort något framsteg. Vår avsikt är att hantera
            en situation där vi inte kan fortsätta med ett roterande ordförandeskap,
            därför att 25 stater blir en omöjlig konstruktion i det sammanhanget.
            Att hitta ett sätt att ändå leda Europeiska rådet som förenar
            kravet på att alla stater kan inneha ordförandeposten och samtidigt
            detta att vi behöver tala med mer samordnad stämma, framför allt
            i utrikespolitiken världen över, från EU:s sida är de två saker
            som vi ska försöka jämka ihop.
          </note>
          <note>
            Vi talar ju också om en vice ordföranden, och vi talar om en
            trojka som mycket väl kan förnyas successivt och som kan leda
            de nio ministerråden. På så sätt skulle vi få en trojka som leder
            de nio ministerråden och ha en vald ordförande som kanske under
            en treårs- eller femårsperiod företräder unionen utåt och sedan
            inte kan väljas om.
          </note>
          <note>
            När det gäller valsättet, låt oss vänta lite med det.
          </note>
          <note>
            Jag ser framför mig, naturligtvis, både små och stora staters
            företrädare som möjliga, som valbara. Och jag förutsätter att
            den som ska leda detta europeiska råd i framtiden själv har varit
            eller är medlem av rådet.
          </note>
          <note type="speaker">
            Anf. 181 LARS OHLY (v):
          </note>
          <note>
            Herr talman! Om toppmötet och processen hittills har varit en
            framgång för en rättvis och ickediskriminerande utvidgning eller
            inte beror lite grann på vilket perspektiv man har. Ifall man
            har perspektivet att det kunde ha gått värre är det klart som
            sjutton att det varit en framgång. Men om man i stället återgår
            till det som var utgångspunkterna, nämligen att vi inte skulle
            ha några diskriminerande regler för kandidatländerna, måste man
            när man skärskådar resultatet ändå inse att det förekommer diskriminering
            genom de anslutningsfördrag som nu presenteras.
          </note>
          <note>
            Det förekommer diskriminering genom övergångsregler om personers
            fria rörlighet. Det förekommer diskriminering genom övergångsregler
            om jordbruks- och regionalstöd. Det förekommer en diskriminerande
            röstfördelning och representation genom Nicefördraget, framför
            allt av Ungern och
          </note>
          <note>
            Tjeckien. Det förekommer också ett påtvingat EMU-
          </note>
          <note>
            medlemskap som Sverige ensidigt har tagit sig rätten att självt
            avgöra men som kandidatländerna inte får någon möjlighet att avgöra
            i särskild ordning.
          </note>
          <note>
            Därför kan man ifrågasätta om vi ska vara så oerhört positiva.
            Det finns väl ändå anledning att påminna om att Sveriges utgångspunkt
            var att kandidatländerna skulle erbjudas rättvisa och ickediskriminerande
            villkor från första dagen.
          </note>
          <note type="speaker">
            Anf. 182 Statsminister GÖRAN PERSSON (s):
          </note>
          <note>
            Herr talman! Övergångsregler har gällt vid samtliga utvidgningar
            av unionen. Det är ingenting nytt.
          </note>
          <note>
            Det hade vi, det hade Spanien, Portugal och Grekland på sin tid
            och det har också andra haft före dem. Det är normalt.
          </note>
          <note>
            Vad vi nu gör är den största utvidgningen av unionen någonsin,
            dessutom den mest komplicerade.
          </note>
          <note>
            In i unionen kommer ju länder som har en ekonomisk utveckling,
            en produktion som per capita kanske ligger på en tiondel och knappt
            det jämfört med de mest utvecklade länderna i unionen. Detta ska
            smältas ihop. Det är klart att det kommer att bli störningar och
            svårigheter, och det är klart att det kommer att finnas politiska
            spänningar. Viljan finns att det här ska gå bra och att det ska
            vara lätt.
          </note>
          <note>
            För att inte hamna i läget att det blir låsningar har vi under
            svenskt ordförandeskap förhandlat fram en övergångslösning för
            Österrike och Tyskland gentemot till exempel Polen och Slovakien
            vad gäller exempelvis arbetskraftens rörlighet. Jag tycker inte
            att det är konstigt. Polackerna var rädda för att tyskarna skulle
            köpa all deras egendom, och de ville ha skydd mot detta. Det är
            ingen diskriminering av tyskarna.
          </note>
          <note>
            Det är tvärtom ett sätt att hantera en process där man växer
            ihop utan att skapa politiska spänningar.
          </note>
          <note>
            Vi hade samma skydd för arbetskraftens rörlighet när Spanien
            kom in. Fransmännen var oerhört ängsliga för att Frankrike skulle
            översvämmas av billig spansk arbetskraft och begärde den här typen
            av skyddsklausul. Den utnyttjades aldrig, därför att när väl spanjorerna
            såg att det vände i deras eget land, att det fanns en framtid
            för dem själva och deras barn, då blev de kvar hemma. På samma
            sätt kommer det att gå i Polen, och på samma sätt kommer det att
            gå i
          </note>
          <note>
            Baltikum. Därför tror jag inte att det här blir ett reellt problem.
          </note>
          <note>
            Det kunde ha varit värre - ja, det kunde till och med ha varit
            så, Lars Ohly, att järnridån hade varit kvar. Den har lyckligtvis
            fallit.
          </note>
          <note type="speaker">
            Anf. 183 LARS OHLY (v):
          </note>
          <note>
            Herr talman! Det låter på statsministern som om resultatet var
            Sveriges ståndpunkt, som om den uppnådda kompromissen var exakt
            det som Sverige krävde från första dagen. Men det är ju inte sant.
            Vi har suttit i överläggningar med statsministern i EU-
          </note>
          <note>
            nämnden och fått helt andra signaler om att Sverige har motsatt
            sig övergångsregler vad gäller fri rörlighet, att Sverige har
            motsatt sig att kandidatländerna inte skulle få tillgång till
            ett rättvist regionalstöd och jordbruksstöd från första dagen.
          </note>
          <note>
            Dessutom är de diskriminerande röstfördelningsprinciperna i Nicefördraget
            inga övergångsregler.
          </note>
          <note>
            Det är någonting som de ansökarländer som kommer in i EU kommer
            att få leva med. Till detta kommer att man har haft en förhandlingssituation
            där man till och med har utpressat en del kandidatländer genom
            att göra säröverenskommelser som man sedan har ställt vissa kandidatländer
            inför som ett komplett faktum.
          </note>
          <note>
            Det här är inte ett enbart positivt resultat. Det har inte gått
            så bra som det borde ha gjort.
          </note>
          <note type="speaker">
            Anf. 184 Statsminister GÖRAN PERSSON (s):
          </note>
          <note>
            Herr talman! Vi får väl lyssna på kandidatländerna och deras
            befolkningar. De ska ju folkomrösta. Det är också någonting som
            i ett 20-årigt perspektiv är nästan hisnande.
          </note>
          <note>
            Tänk, Lars Ohly, Lars Ohly som har så mycket omsorg om just dessa
            länder och deras befolkningar, vilken fantastisk utveckling att
            de nu får folkomrösta om att vara med i den union som i praktiken
            har sprungit fram ur samma andra världskrig som har uppdelat i
            öst och väst! En kraftfull Marshallhjälp, ett
          </note>
          <note>
            OECD och andra arrangemang har gjort att vi har befäst både välstånd
            och demokrati. Nu får man folkomrösta om att vara med i den gemenskapen.
            Jag tror att man säger ja. Man kanske hade kunnat få mer i förhandlingarna
            - precis som vi kunde ha fått mer i våra förhandlingar. Så är
            det ju i en förhandling. Man har positioner, och man försöker
            driva dem. Sedan når man ett resultat, en kompromiss. Jag tycker
            att det här är en acceptabel kompromiss, en bra kompromiss.
          </note>
          <note>
            Självklart hade man kunnat komma längre, men jämfört med hur
            det var och hur det kunde ha gått, som
          </note>
          <note>
            Lars Ohly så träffande uttryckte det, är det inget dåligt resultat.
          </note>
          <note type="speaker">
            Anf. 185 PER WESTERBERG (m):
          </note>
          <note>
            Herr talman! Först vill jag bara säga att jag tycker att det
            är mycket glädjande att man har kommit långt i fråga om utvidgningen.
            Jag tror att det är viktigt ur svensk synvinkel, och ur våra att
            grannländers synvinkel, både ur ekonomisk, miljömässig och säkerhetspolitisk
            synvinkel. Jag har stor förståelse för att det kan bli övergångsregler
            i och med att det måste vara pragmatiska lösningar om man ska
            nå stora majoriteter och den konsensusstämning som hela EU är
            uppbyggt kring.
          </note>
          <note>
            Det jag däremot är lite orolig för är frysningen av jordbruksstödet.
            Jag är starkt för frysningen. Men det gäller inte bara att frysa
            stödet till jordbruket. Det gäller att se till att vi får en utveckling
            inom jordbrukssektorn som gör att vi inte får magrare, eller fattigare,
            bönder. Vi måste också få en strukturförändring inom jordbruket
            som gör att vi både blir miljömässigt och ekonomiskt effektivare.
            Därmed får vi en omvandling och upprepar inte de processer vi
            har haft, en långsam omvandling av stål- och varvsindustri som
            krävt stora sociala offer samtidigt som den har kostat stora pengar
            och lett till ett standstill alltför länge. Det gäller att man
            kombinerar frysningen med den här dynamiken, den här strukturomvandlingen.
          </note>
          <note type="speaker">
            Anf. 186 Statsminister GÖRAN PERSSON (s):
          </note>
          <note>
            Herr talman! Jag delar helt den uppfattningen. Det här har naturligtvis
            varit ett av motiven till att vi har varit kritiska till att direktstödet
            ska fasas in i de nya medlemsländerna. Nu får vi den kompromiss
            vi får, där vi får ett tak på det och successivt får en real sänkning.
            Men det finns en risk för att en kraftigt föråldrad jordbrukssektor
            i vissa av kandidatländerna plötsligt kommer att bli den mest
            lönsamma delen av deras ekonomi. Det är inget incitament för en
            förändring. Det är klart att det finns ett problem där. Det är
            vi medvetna om. Problemet uppstår när man ska ha samma regelverk
            för exempelvis bönder i Polen som för bönder i Frankrike. Reformarbetet
            under nästa mandatperiod, 2007-2013, måste naturligtvis vara inriktat
            på att hantera detta problem.
          </note>
          <note type="speaker">
            Anf. 187 PER WESTERBERG (m):
          </note>
          <note>
            Herr talman! Jag delar uppfattningen att vi måste ha ett reformarbete,
            och det måste gå relativt fort med tanke på att jordbrukssektorn
            är en ganska trögrörlig sektor. Inte minst är det många människor
            som har livslånga insatser i det. Därför måste vi komma i gång
            på ett mycket tidigt stadium. Det är naturligtvis oroande att
            vi gör frysningen men inte riktigt kommer i gång med processen
            och strukturomvandlingen.
          </note>
          <note>
            Strukturomvandlingen gäller inte bara storlek på jordbruk utan
            också att man både ska bli miljöeffektiva och ekonomiska så att
            man kan behålla en rimlig levnadsstandard för dem som långsiktigt
            ska leva i denna näring.
          </note>
          <note type="speaker">
            Anf. 188 Statsminister GÖRAN PERSSON (s):
          </note>
          <note>
            Herr talman! Jag har ingen annan mening. Möjligen blir det så
            att framgången med att utveckla övriga delar av ekonomin i dessa
            länder kommer att vara det som blir drivkraften för en omstrukturering
            av jordbruket. Misslyckas vi där, så att vi får ett stillestånd,
            kommer jordbruket naturligtvis inte att genomgå en reformering.
          </note>
          <note>
            Den halvtidsöversyn som EU nu gör av jordbrukspolitiken är därför
            ohyggligt viktig. Men jag är inte naiv. Det finns starka gatekeepers,
            det finns starka grindvakter inom befintlig union som inte vill
            ha så stora förändringar. Den här kompromissen fick vi, och den
            tycker jag att vi kan starta med.
          </note>
          <note type="speaker">
            Anf. 189 CARL B HAMILTON (fp):
          </note>
          <note>
            Herr talman! Jag tycker att det finns två väldigt glädjande saker
            att tala om i dag. Den första är naturligtvis att den här historiska
            utvidgningen nu går in i sin slutfas. Det är ju den största händelsen
            i det europeiska samarbetet sedan kol- och stålunionen och hela
            samarbetet började för 50 år sedan. Det är större än EMU och större
            än inre marknaden. Det är naturligtvis en historisk process som
            vi nu ser, och det var ju en lättnad att det gick så relativt
            smärtfritt, åtminstone utåt sett.
          </note>
          <note>
            Det andra som jag tycker var väldigt glädjande var det meningsutbyte
            som statsministern hade med
          </note>
          <note>
            Lars Ohly. För första gången kände jag att statsministern var
            en engagerad europé. Vi har väntat länge på att statsministern,
            på att de socialdemokratiska statsministrarna, ska visa den egenskapen.
            Det tycker jag var väldigt roligt.
          </note>
          <note>
            Om jag går över till jordbruket, som var min specifika fråga,
            är det klart att om man är nöjd eller inte nöjd beror lite på
            var man lägger ribban. Det hade blivit sämre om man bara hade
            fortsatt som tidigare -
          </note>
          <note>
            ja, men det var ju aldrig aktuellt. Så det tycker jag var en
            dålig jämförelsenorm.
          </note>
          <note>
            Kärnfrågan är nu ändå: Är vi inspärrade med den här jordbrukspolitiken
            eller kan den, som statsministern sade, ytterligare reformeras?
            De nya länderna kommer in. De har naturligtvis rösträtt. De är
            inte diskriminerade i den politiska processen. De kommer naturligtvis
            att rösta - eller åtminstone sannolikt - för jordbruksstöd till
            den egna landsbygdsbefolkningen.
          </note>
          <note>
            Då är min fråga byggd på att statsministern talar om jordbrukspolitiken
            lite passivt. Det beror på vad som händer med den, ungefär som
            att den är styrd av andra makter. Men var tar statsministern och
            hans regering för initiativ? Jag menar inte beträffande direktstödet,
            för det är redan avklarat, utan beträffande andra marknadsregleringar:
            mjölkkvoter, gränsskydd, att omvandla stöd till jordbruksproduktion
            till stöd till människor på landsbygden. Vad tänker Sverige ta
            för initiativ för att genomföra en förändring av jordbrukspolitiken
            på andra områden under den period som vi nu har framför oss fram
            till 2013?
          </note>
          <note type="speaker">
            Anf. 190 Statsminister GÖRAN PERSSON (s):
          </note>
          <note>
            Herr talman! De initiativen är redan presenterade.
          </note>
          <note>
            Vi vill ju flytta över mer och mer till landsbygdsutveckling.
            Det är naturligtvis så att i den utsträckning som direktstöden
            fasas ut finns det anledning att fundera över hur en europeisk
            levande landsbygd ska se ut och hur en småskalig företagsamhet
            ska utvecklas som inte bygger på direktstöd. Det är en sådan sak.
          </note>
          <note>
            Det jag sade som kanske verkade passivt i svaret till Per Westerberg
            var en ganska enkel insikt, nämligen att ju starkare förändringstrycket
            blir i hela ekonomin desto starkare kommer lockelsen att vara
            att söka sig bort ifrån en jordbrukssektor som är överbefolkad
            vad gäller personal. Det är ändå så att det i vissa länder fortfarande
            är 20-25 % av arbetskraften som finns i jordbrukssektorn. Det
            gäller ju vad som kommer att hända när ekonomierna successivt
            moderniseras. I moderniseringen av ekonomin är den starkaste kraften
            att man får komma in på den inre marknaden och får tillgång till
            jättelika marknader.
          </note>
          <note>
            Det andra som kommer att driva på en jordbrukspolitisk förändring
            är naturligtvis detta att vi har ett internationellt tryck. Vi
            är frihandlare. Frihandeln kräver att vi avvecklar våra regleringar.
            Frihandeln kräver att vi öppnar upp våra marknader. Det kommer
            att ske i Doharundans spår. Om det sker före 2006
          </note>
          <note>
            eller efter återstår att se, men besluten kommer att drivas under
            den här perioden.
          </note>
          <note>
            Sedan känner jag mig oerhört tacksam för att ha fått godkänt
            som europé av Carl B Hamilton. Jag tycker att vi ska vara så generösa
            att vi där också inkluderar Lars Ohly, som är en fin person.
          </note>
          <note type="speaker">
            Anf. 191 CARL B HAMILTON (fp):
          </note>
          <note>
            Herr talman! Det sista är kanske att tänja på min generositet,
            men jag ska fundera på frågan. Jag har inget emot Lars Ohly personligen,
            ska jag säga.
          </note>
          <note>
            Nåväl, det är klart att man kan luta sig mot urbaniseringen och
            säga att den kanske löser en del av problemet. Det jag var ute
            efter är egentligen att starta från insikten att Sverige bland
            de europeiska länderna är ett av de länder som har relativt begränsade
            egenintressen i jordbrukssektorn. Jag vet att det är många här
            som kommer från jordbruksutskottet som kanske har en motsatt uppfattning.
            I jämförelse med andra länder är det trots allt så. Sverige har
            alltså större möjligheter än andra länder att via opinionsbildning,
            inte nödvändigtvis bara vid möten, faktiskt argumentera och initiera
            studier och opinionsbildning. ESO-verksamhet kanske inte är statsministerns
            bästa gren, men den typen av studier kan vara bra för att via
            opinionsbildning och ökade insikter ändra det intellektuella klimatet.
          </note>
          <note type="speaker">
            Anf. 192 Statsminister GÖRAN PERSSON (s):
          </note>
          <note>
            Herr talman! När det gäller att ändra det intellektuella klimatet
            tror jag inte att jag är riktigt vuxen den uppgiften, i alla fall
            inte på europeisk nivå. Där får vi luta oss mot goda råd från
            Carl B Hamilton.
          </note>
          <note type="speaker">
            Anf. 193 KARIN GRANBOM (fp):
          </note>
          <note>
            Herr talman! Jag har en fråga till statsministern angående den
            överenskommelse som EU:s medlemsstater har träffat med kandidatländerna
            om inskränkningar i den fria rörligheten för de nya EU-
          </note>
          <note>
            medborgarna.
          </note>
          <note>
            Under valrörelsen var det oklart var Socialdemokraterna stod
            i frågan om fri arbetskraftsinvandring.
          </note>
          <note>
            Vid upprepade tillfällen uppfattade jag att Socialdemokraterna
            tog avstånd från arbetskraftsinvandring.
          </note>
          <note>
            Helt klart var att LO tryckte på mot en fri arbetskraftsinvandring.
            När kandidatländerna blir medlemsländer är det troligt att nya
            EU-medborgare kommer att söka arbete i Sverige.
          </note>
          <note>
            Min fråga till statsministern är: Avser statsministern att medborgare
            från de nuvarande kandidatländerna från början av sina länders
            EU-medlemskap ska få möjlighet att söka arbete på samma sätt som
            arbetstagare från de nuvarande medlemsstaterna?
          </note>
          <note type="speaker">
            Anf. 194 Statsminister GÖRAN PERSSON (s):
          </note>
          <note>
            Herr talman! Svaret på den frågan är ja. På den punkten har det
            inte rått någon tvekan.
          </note>
          <note>
            Vad vi däremot sade i valrörelsen, och vad jag kan säga här i
            kammaren också, är att om det uppstår störningar till följd av
            ett sådant arrangemang finns det i det framförhandlade fördraget
            en möjlighet att införa skyddsklausul och övergångstid. Jag tror
            inte att det blir några sådana störningar.
          </note>
          <note>
            Jag tror att vi kommer att uppleva precis detsamma som spanjorer
            och fransmän upplevde i samband med utvidgningen i deras del av
            Europa. Människor flyttar inte från sitt eget land om de tror
            på framtiden.
          </note>
          <note>
            Om de ser att de får det bättre och att framför allt barnen får
            det bättre blir det mycket små strömningar och små rörelser. Jag
            tror alltså inte på den typen av störningar, men skulle de inträffa
            har vi en säkerhetsventil.
          </note>
          <note>
            I valrörelsen förekom det idéer från borgerliga riksdagsledamöter
            om att öppna för en fri arbetskraftsinvandring. Man talade om
            att miljoner människor skulle komma till Sverige inom en period
            på 15-
          </note>
          <note>
            20 år. Detta kombinerades med idéer om att man skulle avveckla
            delar av arbetsrätten och anställningsskyddet. I det sammanhanget
            sade vi att vi inte var intresserade av det.
          </note>
          <note>
            Vi har just nu en situation i Sverige med många arbetslösa invandrare.
            Låt oss klara av det först. När utvidgningen kommer är jag säker
            på att det inte alls kommer att innebära problem för oss.
          </note>
          <note type="speaker">
            Anf. 195 BENGT-ANDERS JOHANSSON (m):
          </note>
          <note>
            Herr talman! Fört vill jag vända mig till kammarens ledamöter.
            Jag kan försäkra er om att om vi inte hade haft en infasning av
            kandidatländerna hade det kunnat ta en ände med förskräckelse,
            inte minst för kandidatländerna själva. Detta säger jag efter
            ett besök i Ungern i fjol inför ett yttrande för regionkommittén,
            som behandlade just den här frågan. Därvidlag är vi helt överens.
          </note>
          <note>
            Så till statsministerns och inte minst regeringens roll i detta.
            Jag tar min utgångspunkt i att Sverige är ett litet land. Vi är
            nettobetalare. Vi har diskuterat den gemensamma jordbrukspolitiken
            och bekymren som hänger samman med den.
          </note>
          <note>
            Det är inte obekant att Fischler vill använda midterm review
            till en reformövergripande förändring av jordbrukspolitiken. Åtminstone
            min personliga uppfattning är att Frankrikes minst sagt emfatiska
            arbete för att förhindra detta har gjort att Sverige inte har
            haft möjlighet att nå någon större framgång när det gäller att
            förändra jordbrukspolitiken. Det innebär vad jag förstår att några
            större förändringar före 2007
          </note>
          <note>
            knappast är möjliga.
          </note>
          <note>
            Min fråga till statsministern är: Är det regeringens avsikt att
            kraftfullt verka för att vi efter 2007 kan fasa ut stödet till
            de konkurrenskraftiga jordbruken? Jag menar de jämbördigt konkurrenskraftiga
            jordbruken i
          </note>
          <note>
            Europa. Det är på sikt knappast rimligt att vi ska betala livsmedel
            via skattsedeln.
          </note>
          <note type="speaker">
            Anf. 196 Statsminister GÖRAN PERSSON (s):
          </note>
          <note>
            Herr talman! Det sista håller jag med om. Det är i butiken vi
            ska betala våra livsmedel. Det är min uppfattning också. Därför
            bör den här typen av subsidier och subventioner fasas ut.
          </note>
          <note>
            Jag tror att vi kommer att få en pågående jordbrukspolitisk debatt
            under perioden fram till 2006.
          </note>
          <note>
            Jag tror att Doharundan driver fram en reform. Jag vet att Fischler,
            kommissionären, vill ha en reform, och jag, precis som andra,
            känner till att flera länder är skeptiska av inte minst inrikespolitiska
            skäl.
          </note>
          <note>
            Så ser det ut. Men det är klart att beslutet att taket ligger
            fast och urholkas under kommande period då man under taket ska
            fasa in tio nya medlemsländers stöd - och det ska fasas in från
            en nivå som vid periodens utgång är på 35 % av fullt direktstöd
            och höjas till 100 % - kommer att driva fram en reformering av
            direktstödet. Det är nödvändigt. Det kommer inte att gå att bara,
            så att säga, skala ned det, utan man blir tvungen att välja att
            skära bort sektorer och så vidare.
          </note>
          <note>
            Det blir en väldigt stark reformkraft, men jag tror inte att
            vi kommer att se något av det hela på åkrar och i ladugårdar förrän
            2007-2008. Så tror jag att det blir.
          </note>
          <note type="speaker">
            Anf. 197 BENGT-ANDERS JOHANSSON (m):
          </note>
          <note>
            Herr talman! Tack för svaret. Det är spännande att höra att vi
            har samma mål på lång sikt.
          </note>
          <note>
            Jag påstår dock att det trots allt är ganska bråttom.
          </note>
          <note>
            Det är snart 2003. Detta måste i princip vara färdigt i början
            av 2006. Tiden är knapp. Har statsministern ambitionen att snabba
            på diskussionen här hemma så att vi kan föra ut den svenska linjen
            tydligare och hårdare?
          </note>
          <note type="speaker">
            Anf. 198 Statsminister GÖRAN PERSSON (s):
          </note>
          <note>
            Herr talman! Jag tror inte att det råder någon tveksamhet om
            vår linje. Nu gäller det att hitta ett sätt att bygga allianser
            inom EU för att få genomslag för den.
          </note>
          <note>
            Det vore lätt att inta en extremposition. Med dessa uppfattningar
            ligger vi väldigt nära en extremposition i EU, och det är lätt
            att bli totalt isolerad och totalt utan inflytande.
          </note>
          <note>
            Det är det svåra, men det roliga med EU-arbetet är samtidigt
            att det går att påverka. Men man får inte alltid allt man vill
            ha. Man får söka sig fram till maximalt bästa kompromiss. Det
            är det vi diskuterar här.
          </note>
          <note>
            År 2006 är inte nära i tiden. 2006 är långt, långt bort. Det
            är en hel mandatperiod för denna nyvalda kammare. Det är oceaner
            av tid, särskilt för människor som besitter så stora kunskaper
            och så stark vilja som frågeställaren.
          </note>
          <note type="speaker">
            Anf. 199 LOTTA N HEDSTRÖM (mp):
          </note>
          <note>
            Herr talman! Jag måste säga att jag gläder mig mycket åt att
            höra statsministern säga att Turkiet inte i dag lever upp till
            de politiska krav som ställs för att vara medlem i den europeiska
            unionen.
          </note>
          <note>
            Men jag blir bekymrad när jag läser i den text som kommer från
            toppmötet. Där säger man att man välkomnar de omfattande åtgärder
            som Turkiet har vidtagit. Jag anser inte att de åtgärder som Turkiet
            vidtog i somras var vare sig omfattande eller tillräckliga utan
            mest kosmetiska.
          </note>
          <note>
            Därför har jag en väldigt konkret fråga: Tänker man från EU:s
            sida anmoda Turkiet att vidta vissa åtgärder och reformer, eller
            tänker man bara, som det står i papperet, uppmuntra det? Vi vill
            nämligen inte se en europeisk medlemsstat där människor mördas
            och förföljs och där till exempel det kurdiska språket inte är
            tillåtet att tala i en valrörelse.
          </note>
          <note type="speaker">
            Anf. 200 Statsminister GÖRAN PERSSON (s):
          </note>
          <note>
            Herr talman! Jag har ingen annan mening än Lotta
          </note>
          <note>
            N Hedström. Sedan kan man diskutera vad som är stora och små
            framsteg. Men jag delar den kritik som riktas.
          </note>
          <note>
            Nu är man på väg att få en ny regering i Turkiet.
          </note>
          <note>
            AKP segrade i valet. Det är ett parti i kraftig opposition till
            den tidigare regimen. Om jag inte missminner mig har man dessutom
            ett andra parti i parlamentet som är ett socialdemokratiskt parti.
            Det är de två partier som finns i det turkiska parlamentet efter
            valet. Hur de nu ska förvalta detta stora ansvar i en dialog med
            EU återstår att se. Det vet vi ingenting om.
          </note>
          <note>
            Partiledaren för det turkiska parti som vann valet fick inte
            ställa upp i valet. Det säger också någonting om situationen.
            Han har uttalat sig i dag och har sagt ungefär följande: Skulle
            vi inte få ett datum för förhandlingsstart i Köpenhamn så kan
            vi leva med det.
          </note>
          <note>
            Våra relationer med EU är för den skull inte slut.
          </note>
          <note>
            Det är en väldigt annorlunda signal om man jämför med vad den
            tidigare regeringen sade, nämligen:
          </note>
          <note>
            Får vi inte ett datum för förhandlingsstart i Köpenhamn är relationerna
            med EU slut.
          </note>
          <note>
            Det kanske sker något i Turkiet nu som är hoppfullt och som går
            åt rätt håll. Låt oss i så fall ta fasta på det därför att det
            vore en oerhört stor framgång för
          </note>
          <note>
            Europa om Turkiet levde upp till Köpenhamnskriterierna och det
            blev en förhandlingsstart. Men vi är inte där än.
          </note>
          <note type="speaker">
            Anf. 201 LOTTA N HEDSTRÖM (mp):
          </note>
          <note>
            Herr talman! Jag kan vara enig med statsministern så långt att
            detta kan innebära en ny politisk situation, ett hopp framför
            allt naturligtvis för turkarna. Det är väl just i ett sådant läge
            som det internationella stödet och de internationella påtryckningarna
            kan vara påkallade.
          </note>
          <note>
            Jag skulle därför vilja höra lite mer om huruvida det sades någonting
            om graden av konkretion i de krav, uppmuntringar och anmodanden
            som EU kommer att ställa på en ny turkisk regering.
          </note>
          <note type="speaker">
            Anf. 202 Statsminister GÖRAN PERSSON (s):
          </note>
          <note>
            Herr talman! Jag tror inte att det över huvud taget skulle vara
            lämpligt att ens försöka precisera ytterligare, utan här finns
            Köpenhamnskriterierna. De gäller. De ska vi inte behöva tolka,
            utan de är de normala uttrycken för en demokratisk rättsstat.
            Man ska leva upp till dem innan man börjar förhandla.
          </note>
          <note>
            Den diskussion som vi hade om Turkiet var under lunchen i anslutning
            till hur man gör EU:s militära kapacitet operativ med avseende
            på ett ansvar som vi kan komma att få ta ensamma från Europas
            sida på
          </note>
          <note>
            Balkan där vi behöver ha ett samarbete från EU:s sida med Nato.
            Inom Nato har man haft problem att komma överens med Turkiet om
            dessa frågor. Den diskussionen förde vi. Men det var en helt annan
            diskussion än detta.
          </note>
          <note type="speaker">
            Anf. 203 ANITA BRODÉN (fp):
          </note>
          <note>
            Herr talman! Det har varit mycket tal om jordbrukspolitik i dag,
            vilket gläder mig. Vi har också hört om kompromissen som det första
            steget. Men siktet borde väl ändå vara inställt inte bara på en
            gemensam sänkning utan på en gemensam avreglering? Det är driftiga
            företagare som vi talar om, inte en grupp bidragstagare. Ingen
            lantbrukare vill vara en
          </note>
          <note>
            Brysselbonde. Man vill utveckla sin verksamhet, producera och
            sälja bra produkter och få betalt för det. Det gäller också lantbrukare
            i tredje världen.
          </note>
          <note>
            Ämnar regeringen driva på denna utveckling, och hur ser statsministern
            på tredje världens möjligheter att få sälja sina produkter?
          </note>
          <note>
            Anf. 204 Statsminister GÖRAN PERSSON
          </note>
          <note>
            (s):
          </note>
          <note>
            Herr talman! Den sista delen av frågan är det som ligger i den
            så kallade Doha-rundan om frihandelsförhandlingar som inte bara
            rör jordbruksprodukter utan också en lång rad andra produkter
            men där EU:s position i frågan om jordbruksprodukter riskerar
            handelspolitiska låsningar också i andra frågor. Frågan om den
            europeiska jordbruksregleringen är alltså en större fråga än bara
            en fråga utifrån det perspektiv som vi har diskuterat i dag.
          </note>
          <note>
            Där måste vi göra vad vi kan för att komma fram.
          </note>
          <note>
            Då handlar det om att öppna nischer och sektorer så att länder
            med en sämre ekonomisk utveckling får tillträde till den europeiska
            marknaden. När det sker försvinner naturligtvis möjligheter för
            avsättning av sådant som produceras i Europa, och då försvinner
            troligen också europeiska jordbruksföretag. Jag skulle tro att
            det blir på det viset.
          </note>
          <note>
            Som exempel kan jag nämna den gigantiska vinproduktionen i Europa
            som ju sker med subventioner för själva odlingen. Sedan säljs
            också vinet med subventioner på världsmarknaden för att man ska
            bli av med det. Detta sker så att säga i dubbla led. Vi kunde
            använda dessa pengar på ett klokare sätt och i stället köpa vårt
            vin någon annanstans där vin av samma kvalitet produceras men
            till ett lägre pris. Så är ju en vettig fördelning i världshandeln
            konstruerad.
          </note>
          <note>
            Jag delar också uppfattningen att ingen företagare vill leva
            på bidrag. Det är en farlig situation. Villkoren kan förändras
            över en natt, och så är grunden för företaget borta. Så det är
            klart att vi ska komma så nära en marknadslösning som möjligt.
            Jag tror inte att vi kommer att komma ända fram. Det kommer alltid
            att finnas en ambition att driva jordbruk exempelvis i norra Finland
            eller i norra Sverige. Det är inte samma sak som att driva jordbruk
            på den franska slätten. Det är helt skilda villkor. Hur gör man
            detta om vi nu har ambitionen att hålla landet och landsbygden
            levande?
          </note>
          <note>
            Den nya diskussionen kommer säkert inte att handla om direktstöden
            utan i stället om landsbygdsutveckling.
          </note>
          <note type="speaker">
            Anf. 205 ANITA BRODÉN (fp):
          </note>
          <note>
            Herr talman! Jag delar statsministerns uppfattning att vi måste
            satsa på just miljöstöd och inriktade stöd.
          </note>
          <note>
            Det innebär att man får betalt för de tjänster som man utför.
          </note>
          <note>
            Men då kan jag räkna med att regeringen kommer att driva på denna
            utveckling för att ge tredje världen möjligheter att lyfta sig
            ur sin fattigdom.
          </note>
          <note>
            Anf. 206 Statsminister GÖRAN PERSSON
          </note>
          <note>
            (s):
          </note>
          <note>
            Herr talman! Svaret på den frågan är ja därför att det är en
            större fråga än bara jordbruk. Det finns ingenting farligare för
            ett litet exportberoende välfärdsland som Sverige än att marknader
            stängs för den typ av produkter som vi har. Vi vill ha frihandel
            på alltfler områden därför att vi då får tävla på lika villkor,
            och då är vi ganska säkra på att vi kommer att klara oss väl.
          </note>
          <note>
            Sedan vill vi också ha ett Europa och ett Sverige i framtiden
            som har en levande landsbygd. Vi vill också i framtidens Sverige
            kunna se sörmländska ekbackar och det som vårdas av mulen, där
            blåsipporna växer, där barn och vuxna kan finna rekreation, och
            där vi kan föra vidare en känsla för natur och naturupplevelser
            i ett kulturlandskap som är en del av hela vår identitet. Det
            får vi inte glömma. Det handlar också om detta.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.08 på förslag av talmannen att ajournera
            förhandlingarna i två minuter.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.10.
          </note>
          <note>
            8 § (forts. från 5 §) Allmänpolitisk debatt
          </note>
          <note type="speaker">
            Anf. 207 MARIA LARSSON (kd):
          </note>
          <note>
            Herr talman! Det var en fråga som det nästan inte talades någonting
            om i valrörelsen, nämligen företagandets villkor. Sedan var det
            en fråga som det talades väldigt mycket om, nämligen fördelning
            av resurser. De här frågorna hänger intimt samman.
          </note>
          <note>
            Det handlar om alla kvinnor och män, om ungdomar och invandrare,
            om alla dem som har en idé och en längtan efter att skapa en egen
            verksamhet. Det handlar om alla dem som i dag är innovatörer och
            entreprenörer. Det handlar om människor av kött och blod som i
            dag driver företag, som vill utveckla en verksamhet och som skapar
            arbetstillfällen för människor och välfärd till nationen.
          </note>
          <note>
            Under åtta år har regeringen svikit småföretagarna. Det finns
            en räcka av löften som uttalats av ministrar och som aldrig har
            infriats. Man har lovat runt och hållit tunt. Det handlar om utebliven
            ny och förenklad företagsform, om strängare lagstiftning mot kommunala
            företag, om sänkt skatt på hushållstjänster, om översyn av arbetsmarknadens
            lagstiftning, om sänkt bolagsskatt, om avskaffad värnskatt och
            så vidare. Av 3:12-reglerna bidde det en tumme. Värre än förut,
            sade en företagare till mig i dag. Av regelförenklingsarbetet
            blev resultatet att regelbördan har växt. Göran Perssons löfte
            1998 om 100 000 fler företag blev en minskning av antalet företagare
            med
          </note>
          <note>
            25 000 under perioden. Vem kan numera förvänta sig något gott
            av en socialdemokratisk regering om man är företagare?
          </note>
          <note>
            Herr talman! Det är inte konstigt att nyföretagandet ligger lågt
            i Sverige i europeisk jämförelse eller att antalet företagare
            totalt är lågt. Här är ett frostigt, för att inte säga ishavslikt,
            klimat för företag och företagare.
          </note>
          <note>
            Regeringen verkar sakna insikt om vad som stimulerar ett sjudande
            näringsliv. Vi var många som häpnade när Göran Persson var ute
            och gratulerade
          </note>
          <note>
            Gnosjöföretagen för att de köps upp av utländskt kapital. Statsministern
            tyckte att det var bra att familjeföretagen i Gnosjö är attraktiva
            för uppköp. Det är ett hån tycker jag, inte bara som Gnosjöbo,
            att uttrycka det på ett sådant sätt. Det vittnar om att statsministern
            har en total okunskap om och oförståelse för situationen. Han
            har inte förstått att det svenska skattesystemet missgynnar svenskt
            ägande och svenska investerare. Därtill kommer naturligtvis också
            en svag krona.
          </note>
          <note>
            Sedan 1980 har antalet sysselsatta i utlandsägda företag i Sverige
            ökat från 100 000 till 400 000. Utlandsägandet på börsen var 40
            % år 2002. Lars Jonung som är professor i nationalekonomi säger
            i en artikel att hela den svenska tillverkningsindustrin kan komma
            att ligga i utländska händer år 2015 om uppköpen av svenskt näringsliv
            fortsätter som hittills.
          </note>
          <note>
            Herr talman! Utländska ägare är självfallet välkomna till Sverige,
            men svenska investerare ska samma möjligheter att lägga bud. Det
            har de inte i dag. Svenska familjeföretag ska ha en rimlig möjlighet
            att generationsskifta. Det har de inte i dag. Tiotusentals småföretagare
            står inför en generationsväxling de närmaste tio åren. Till och
            med Nutek föreslår snabba förändringar på det här området.
          </note>
          <note>
            Vi kristdemokrater vill ta bort arvsskatten på det bundna kapitalet
            för att bolaget ska kunna fortsätta att växa. Det är nämligen
            viktigt att familjeföretagen, fåmansbolagen, fortsätter att utgöra
            en stor del av det svenska näringslivet. Fåmansbolagen innebär
            ofta ett långsiktigt ägande som också överlever en lågkonjunktur
            och lite sämre vinstmarginal. Fåmansbolagens nära ägande är ofta
            ett ansvarsfullt ägande. Utvecklingsavdelningens placering är
            av avgörande betydelse för Sveriges fortsatta utvecklingspotiential.
            Fåmansbolagen är också bärare av ett socialt kitt. De är intresserade
            av att sponsra den lokala idrottsföreningen till exempel.
          </note>
          <note>
            Herr talman! Det är alarmerande att statsministern, som får bestämma
            så mycket, inte förstår. Tilliten är skadad i grunden. En ny regering
            hade behövts för att ge näringslivet nytt hopp. Kristdemokraterna
            avser i alla fall att fortsätta att lägga fram en mängd förslag
            som kan få fler människor att förverkliga den där drömmen om att
            få starta eget och som kan få de små företagen att växa och bli
            fler. Vi gör det också därför att vi så väl vet att därifrån utgår
            också möjligheten till kortare köer i vården och till mer tid
            för barnen.
          </note>
          <note type="speaker">
            Anf. 208 ÅSA TORSTENSSON (c):
          </note>
          <note>
            Herr talman! Svenska lagar och regler ska gynna företagandet.
            Ja, herr talman, så formulerade sig Sveriges statsminister Göran
            Persson i sin regeringsförklaring för en månad sedan. Den här
            veckan fram till och med lördag sker en uppläsning och genomgång
            av 20 000 sidor regelverk. Det är regelverk som påverkar företagandet,
            företagaren och tillväxten i Sverige. Månne det var dessa 20 000
            sidor som Göran
          </note>
          <note>
            Persson menade? Dessa regler, som statsministern och den socialdemokratiska
            regeringen under många års maktinnehav har ansvar för, är till
            för att gynna företagandet och företagaren i Sverige.
          </note>
          <note>
            Herr talman! Det är faktiskt samma regering och samma socialdemokrati
            som säger sig vilja gynna företagandet som också ansvarar för
            att dessa 20 000
          </note>
          <note>
            sidor finns. Det är samma statsminister som 2002
          </note>
          <note>
            säger att svenska lagar och regler ska gynna företagandet. Det
            är samma statsminister som även i sin regeringsförklaring 2001
            sade att småföretagandet ska stimuleras.
          </note>
          <note>
            Vad kan vi då konstatera? Jo, att man under ett års arbete i
            Regeringskansliet förhindrat ett tjugotal nya regler att komma
            till stånd. Då måste man naturligtvis ställa sig frågan: Finns
            det inte en högre ambitionsnivå när det gäller att stimulera småföretagandet?
          </note>
          <note>
            Herr talman! Centerpartiet vill bygga samhället underifrån och
            stärka människors förmåga att råda över sig själva. Vi vill att
            människor själva ska kunna göra sina egna positiva livsval och
            få rejäl makt och självbestämmande. Det är på så vis som människor
            kan växa. Det är genom människors förmåga till egna initiativ,
            eget ansvar och engagemang i samhället som man också lägger grunden
            för ett starkt, demokratiskt och solidariskt samhälle.
          </note>
          <note>
            Herr talman! För att nå dit krävs det kanske också att Tage Danielssons
            kloka ord, som lyder: För den trötta samhällskroppen vore kanske
            bästa boten ifall tankarna från toppen kom från roten, genomsyrar
            samhället och tilltron till att tillväxt kommer till stånd när
            människors kreativitet och nyskapande stimuleras och uppmuntras.
          </note>
          <note>
            Herr talman! Det är dags att lyssna på företagaren, lyssna på
            människan bakom idéerna och de som haft modet att starta och driva
            företag och till och med lyssna till den som trots varningar har
            vågat överta föräldrarnas livsverk för att driva ett familjeföretag
            vidare.
          </note>
          <note>
            Herr talman! Det behövs en ökad tilltro till människors förmåga
            till delaktighet och medansvar för att skapa tillväxt, skapa resurser
            och livskraftiga miljöer i hela landet. Därför är det för Centerpartiet
            också naturligt att införa ett system där alla erhåller en F-
          </note>
          <note>
            skattsedel. För Centerpartiet är detta ett viktigt vägval som
            visar vilken bärande attityd som ska gälla i samhället. Utmaningen
            och uppdraget ska vara tydligt för utbildningsväsendet, för det
            demokratiska arbetet och för var, hur och på vilken nivå beslut
            ska fattas och för till exempel rättsväsendet för att finna lagar
            och regler som leder till att det blir ett enkelt och naturligt
            beslut för människor att utan tvekan och rädsla någon gång under
            sin livsresa kunna aktivera denna F-
          </note>
          <note>
            skattsedel för att bli egenföretagare.
          </note>
          <note>
            För att nå dit måste mycket förändras. Det är mycket en attityd-
            och ideologisk fråga. Det handlar om synen på hur och var tillväxt
            sker, men också en medvetenhet om att vi som politiker måste ta
            ansvar för 2000-talets företagarpolitik med en insikt om att vi
            också måste se vem som är företagare.
          </note>
          <note>
            Vi måste ta ansvar för att forma ett företagarvänligt samhälle
            som ser att företagaren kan vara såväl man som kvinna. Det kan
            vara en gammal svensk eller en nyinflyttad i Sverige. Det kan
            vara en ung eller gammal i ålder. Det kan vara en från Stockholm
            såväl som från Strömstad.
          </note>
          <note>
            Herr talman! Samhällets uppgift är att skapa ett samhällsklimat
            där det är lika naturligt att vara företagare som att vara anställd,
            lika naturligt att vara kvinnlig företagare som manlig. Då måste
            naturligtvis regelsystem utformas och attityder förändras så att
            det fungerar för andra än för män i 55-årsåldern med pengar på
            banken.
          </note>
          <note>
            Herr talman! Centerpartiet föreslår ett paket av åtgärder för
            att stärka kvinnors småföretagande, det vill säga regelförenklingar
            och skattereformer som ändrar strukturen. Kvinnors företagande
            behöver extra stöttning i form av resurscentrum, affärsrådgivare
            och ökad tillgång till riskkapital. Ett rimligt mål borde vara
            att 50 % av de nystartade företagen ska startas av kvinnor.
          </note>
          <note>
            För att nå dit krävs att regelförenklingar och regler kring företagandet
            ses även utifrån ett könsperspektiv. Vi vet att kvinnor som vill
            starta eget ofta har andra trygghetsbehov för att våga starta
            eget och för att lämna en anställning. De har ofta andra lånemönster
            än män.
          </note>
          <note>
            Därför krävs en ökad kunskap och riktad affärsrådgivning såväl
            för företagaren som för anställda så att man har lika villkor.
          </note>
          <note type="speaker">
            Anf. 209 TALMANNEN:
          </note>
          <note>
            Från och med nu gäller att den andra repliken, om det blir en
            sådan, omfattar endast en halv minut. Det blir alltså en minut
            i första repliken, en halv minut i andra repliken om det blir
            en sådan.
          </note>
          <note type="speaker">
            Anf. 210 SYLVIA LINDGREN (s) replik:
          </note>
          <note>
            Herr talman! Jag stämmer in i Åsa Torstenssons resonemang om
            att det är en mängd olika åtgärder som behövs för att företagandet
            och tillväxten ska kunna växa.
          </note>
          <note>
            När det gäller information och service har till exempel Företagsguiden
            invigts, en Internetportal för myndighetsinformation riktad till
            företagare och blivande företagare. Det tycker jag är bra.
          </note>
          <note>
            Kvinnligt företagande har faktiskt fördubblats under 1990-talet.
            I vart femte företag som startas i dag finns invandrarbakgrund.
            Därför har regeringen föreslagit att man ska utöka anslaget för
            att främja kvinnors och invandrares företagande med 42 miljoner
            under åren 2002-2004.
          </note>
          <note>
            Jag tycker att det är riktigt. Det vore bra om Åsa
          </note>
          <note>
            Torstensson satte sig in i - det kommer hon säkert också att
            göra - de regler och det som vi kommer att föreslå när det gäller
            företagande för att på så vis kunna vidareutveckla detta.
          </note>
          <note>
            Jag hälsar Åsa välkommen i gänget.
          </note>
          <note type="speaker">
            Anf. 211 ÅSA TORSTENSSON (c):
          </note>
          <note>
            Herr talman! Tack för det välkomnandet. Det är mycket riktigt
            som Sylvia Lindgren säger att vi har sett ett ökat antal kvinnliga
            företagare, men på den senaste tiden har nyföretagandet i stort
            avtagit och det har avtagit mest bland kvinnor.
          </note>
          <note>
            Jag har egen erfarenhet av att just kvinnors situation och problem
            när det gäller att starta eget är unik och speciell. Vi ser stora
            svårigheter för kvinnor att mötas av den kompetens som stimulerar
            kvinnor att våga ta steget och släppa en anställning. Det krävs
            åtgärder i rättssystemet. Där har jag inte sett att den socialdemokratiska
            regeringen har engagerat sig.
          </note>
          <note type="speaker">
            Anf. 212 SYLVIA LINDGREN (s) replik:
          </note>
          <note>
            Herr talman! Se inte bara problemen, Åsa Torstensson. Se möjligheterna.
            Hjälp till att uppmuntra kvinnor.
          </note>
          <note>
            Jag läste ett pressmeddelande i dag från Gotland där kvinnligt
            företagande ökar rejält. Jättekul, tycker jag. Sådant ska vi uppmärksamma
            och heja på.
          </note>
          <note type="speaker">
            Anf. 213 ÅSA TORSTENSSON (c) replik:
          </note>
          <note>
            Herr talman! Glada tillrop och mycket prat har vi haft ett antal
            år, Sylvia Lindgren. Nu är det dags att genomföra konkreta förändringar
            som hjälper, stimulerar och aktiverar småföretagandet i Sverige.
          </note>
          <note>
            Glada tillrop kan vi alla komma med, men det är dags för denna
            riksdag att genomföra en lagstiftning som stimulerar och hjälper
            småföretagandet så att vi får en rejäl tillväxt i detta land.
          </note>
          <note type="speaker">
            Anf. 214 HENRIK VON SYDOW (m):
          </note>
          <note>
            Herr talman! En del talare har redan berört protesten på Drottninggatan,
            men jag vill ändå börja mitt anförande där.
          </note>
          <note>
            På Drottninggatan i korsningen Jakobsgatan står just nu några
            särskilt företagsamma människor och läser högt ur de regler och
            förordningar som man har att följa för att starta och driva företag.
          </note>
          <note>
            De kommer att stå där i en vecka och läsa regelverket, sida upp
            och sida ner. Efter en vecka har de inte ens läst hälften av de
            20 000 sidor med paragrafer som reglerar företagandet. Det nämndes
            kort tidigare, men förtjänar att nämnas igen.
          </note>
          <note>
            Protesten på Drottninggatan och aktivisterna där borde ge hela
            riksdagen en rejäl tankeställare.
          </note>
          <note>
            På samma sätt borde riksdagens ledamöter få en tankeställare
            av en dom från Europadomstolen för mänskliga rättigheter.
          </note>
          <note>
            I slutet av sommaren kom ett utslag där två svenska taxiföretagare
            tilldömdes höga ersättningar i en tvist med en svensk myndighet,
            skattemyndigheten.
          </note>
          <note>
            Det var efter ett tillslag mot taxibranschen som myndigheterna
            ansåg att taxiföretagarna undanhållit skatt och krävde att de
            med kort varsel skulle betala en kvarts miljon i skattetillägg.
          </note>
          <note>
            Myndigheterna vägrade att ge anstånd med betalningen, ens tills
            fallet var avgjort i tingsrätt.
          </note>
          <note>
            Taxiföretagen som saknade resurser att betala försattes i konkurs.
          </note>
          <note>
            Herr talman! Europadomstolens dom var hård.
          </note>
          <note>
            Svenskarnas mänskliga rättigheter har satts ur spel.
          </note>
          <note>
            Deras rätt till rättegång har inte tillgodosetts. Den svenska
            myndigheten har agerat både åklagare och domare.
          </note>
          <note>
            Det här är ett i raden av exempel som visar att enskilda människor
            kommer i kläm mellan å ena sidan ett komplext regelverk å andra
            sidan en bitvis stenhård myndighetsutövning.
          </note>
          <note>
            Det här är det djupa problemet.
          </note>
          <note>
            Samtidigt som de växande paragrafverken för småföretagande blir
            instrument för en alltmer reglerande, utbredande och dikterande
            statsmakt hotas grundläggande rättsprinciper och rättigheter.
            De rättsprinciper som ska skydda den enskilda människans möjligheter
            att av egen kraft förkovra sig, starta, driva och äga ett litet
            företag spelar alltför klen roll i dag både som riktlinjer för
            politiska beslut här inne och -
          </note>
          <note>
            inte minst - som ett verkligt skydd för den enskilda människan.
          </note>
          <note>
            De kanske allra mest bortglömda rättigheterna i sammanhanget,
            bortglömda men likväl mänskliga rättigheter, är näringsfriheten
            och äganderätten. Steg för steg urholkas innebörden av de klassiska
            idéerna och de grundläggande rättigheterna, å ena sidan med en
            växande byråkrati och myndighetsutövning som i praktiken hotar
            både rättssäkerhet och näringsfrihet, å andra sidan med skatter
            som urholkar den enskilda människans möjligheter till ägande.
          </note>
          <note>
            Den här utvecklingen kan och ska brytas, för näringsfrihet och
            äganderätt ska vara rättigheter som spelar roll. Ytterst är det
            de rättigheterna som givit uppfinningsrika och företagsamma svenskar
            möjlighet att göra verklighet av sina idéer och därmed tillsammans
            med andra bygga upp vårt välstånd de senaste 100 åren.
          </note>
          <note>
            Men framför allt: I dag, i vårt samhälle, är det ju de rättigheterna
            som ska garantera den enskilda människans möjlighet att med egen
            kraft och företagsamhet bygga sig en bättre tillvaro till gagn
            också för andra. Det handlar om frihet, om makt och möjligheter,
            om respekt för vilka vi är och respekt för vad vi skapar. Ägande
            och näringsfrihet är de reella verktygen för den enskilde att
            ta sig upp ur fattigdom, vanmakt och beroende av en överhet.
          </note>
          <note>
            Betydelsen av de rättigheterna blir kanske som allra mest konkret
            och mest levande om vi ser till samhällets nykomlingar, där företagande,
            ägande och rätten till frukten av sitt arbete borde vara den stora
            möjligheten att ta sig ut ur vanmakt och beroende.
          </note>
          <note>
            Eller för att ta ett annat exempel: Detta gäller också för unga
            människor, som genom företagande och ägande får chansen att förverkliga
            sig själva, finna idéer och därigenom odla sin livsstil.
          </note>
          <note>
            Det finns förstås ett djupt humanistiskt anslag i rättigheterna.
            De är just mänskliga rättigheter. Utmaningen för riksdagen är
            att rättsstatens principer och de mänskliga rättigheterna måste
            bli mer än bara förnämliga fraser. De måste ges en verklig innebörd
            för alla människor i vårt land.
          </note>
          <note>
            Riksdagen måste - och tänk nu tillbaka på företagarprotesten
            på Drottninggatan - bli mycket noggrannare med att sätta tydliga
            gränser i den egna maktutövningen och med att sätta gränser för
            statens maktutövning. Å andra sidan - det är andra sidan av samma
            mynt - måste den på allvar också uppgradera respekten för mänskliga
            rättigheter, också näringsfrihet och äganderätt.
          </note>
          <note type="speaker">
            Anf. 215 SYLVIA LINDGREN (s) replik:
          </note>
          <note>
            Herr talman! En mycket kort fråga. Här berördes taxibranschen.
            Tycker Henrik von Sydow att avregleringen av taximarknaden var
            bra?
          </note>
          <note type="speaker">
            Anf. 216 HENRIK VON SYDOW (m) replik:
          </note>
          <note>
            Herr talman! Jag är generellt sett för avregleringar, men det
            som är poängen och den djupa innebörden i det här är att oavsett
            vilken bransch som man verkar i och oavsett om den är avreglerad
            eller reglerad, måste grundläggande mänskliga rättigheter gälla
            också i kontakten med myndigheter, även skattemyndigheter.
          </note>
          <note type="speaker">
            Anf. 217 HANS BACKMAN (fp):
          </note>
          <note>
            Herr talman! Som några gånger har sagts här behöver vi om Sveriges
            framtid som välfärdsnation ska säkras, fler små och medelstora
            företag som växer.
          </note>
          <note>
            Det ger helt enkelt flera jobb. Det har dock som jag tycker i
            Sverige skett för lite för att förbättra villkoren för företagarna.
            Det finns därför i Sverige en tendens att mindre företag medvetet
            avstår från att expandera.
          </note>
          <note>
            Många företagare upplever att fler anställda och större produktion
            kan skapa problem, till exempel i form av ökade krav på rapportering
            till myndigheter av olika slag.
          </note>
          <note>
            I en debattartikel Gefle Dagblad, en tidning i mitt hemlän, skriver
            nyligen Thomas Wanke, regionchef för Företagarna i Gävleborg,
            att den administrativa börda som staten lägger på företagen måste
            bli lättare.
          </note>
          <note>
            Han har noterat att det enligt Näringslivets nämnd för regelgranskning
            i dag finns cirka 10 000 lagar, förordningar och föreskrifter
            som rör företag.
          </note>
          <note>
            Wanke redogör i sin artikel för att Sifo har låtit intervjua
            4 500 företag om det statliga regelverket.
          </note>
          <note>
            Enligt undersökningen ägnar småföretagarna i genomsnitt 2 ½ timme
            per vecka till att fylla i blanketter till olika myndigheter.
            Det innebär att sammanlagt nästan 25 miljoner timmar per år läggs
            ned på att fylla i blanketter i dessa företg. Det motsvarar drygt
          </note>
          <note>
            13 000 heltidsjobb. Dessa arbetsinsatser skulle förstås komma
            företagen mycket bättre till nytta om de kunde ägna dem åt sin
            kärnverksamhet. Med mindre regler och mindre krångel skulle helt
            enkelt svensk tillväxt få en skjuts framåt.
          </note>
          <note>
            Om det är för krångligt att starta företag blir det ju färre
            företag. Är byråkratin för omfattande och regelverket för krångligt
            växer inte småföretagen i den utsträckning som är önskvärd. I
            Holland har parlamentet därför beslutat att företagens kostnader
            för att hantera regelverket ska minska med 25 %. Ett sådant arbete
            måste också påbörjas i Sverige.
          </note>
          <note>
            Folkpartiet anser därför att under den kommande mandatperioden
            ska hela det regelverk som berör företagande gås igenom, så att
            alla onödiga och krångliga regler kan tas bort. Målet borde vara
            att företagarnas kostnader för administration ska minska med minst
            en fjärdedel.
          </note>
          <note>
            Som här har sagts startas inga företag utan att det bakom finns
            en eller flera personer med en idé och med entusiasm. I Sverige
            dämpas entusiasmen ofta av att man måste starta sin företagarkarriär
            med att kontakta en massa myndigheter. Mängder av blanketter ska
            beställas och fyllas i. Man får som företagare också ofta ringa
            tillbaka till myndigheterna - på rätt telefontid - och försöka
            hitta en person som kan förtydliga blanketterna.
          </note>
          <note>
            Sedan kan man få vänta på besked i månader. Det säger sig självt
            att entusiasmen då riskerar att dämpas. Jag och Folkpartiet tycker
            därför att det ska sättas upp en bestämd tid inom vilken myndigheterna
            måste ha svarat eller handlagt ett ärende.
          </note>
          <note>
            En annan omständighet i företagens verklighet är att många små
            och medelstora företag har relativt låg lönsamhet. De har behov
            av mer riskkapital för att stärka sin soliditet, för annars kan
            de inte risker, investera och växa. Om det egna kapitalet ökas
            brukar också låneutrymmet öka med ett fyra gånger så stort belopp.
          </note>
          <note>
            Frågan om riskkapital till såväl nya som äldre företag är mycket
            viktig. Banker och andra institutioner borde vara angelägna om
            en nära lokal kontakt med företagare. Samtidigt är det också önskvärt
            att människors sparande på olika sätt kan bidra till riskkapitalförsörjningen
            i näringslivet. Det vore på många sätt positivt om fler svenskar
            vore aktieägare i företag som finns och verkar inom landet, gärna
            på sina egna hemorter.
          </note>
          <note>
            Jag tycker därför att dubbelbeskattningen på aktier måste avskaffas.
            Det är en av de viktigaste åtgärderna för att långsiktigt förbättra
            tillgången på riskvilligt kapital för småföretagen.
          </note>
          <note>
            Jag tycker också att nystartade småföretag borde kunna få uppskov
            med bolagsskatten i fem år så länge pengarna inte tas ut ur företaget.
            Detta underlättar för företagen att växa med hjälp av eget kapital,
            vilket de flesta småföretagare önskar. En helt dominerande andel
            av småföretagarna anser att bolagets egna vinstmedel är den viktigaste
            finansieringskällan, före både banklån och leveranskrediter.
          </note>
          <note>
            I högtidstalen brukar vårt lands företagare kallas hjältar. Jag
            tycker att det nu är hög tid att företagen där ute i verkligheten
            börjar bemötas som de hjältar de verkligen är. För om vi inte
            förbättrar företagens villkor kommer inte våra andra hjältar,
            de som jobbar inom barnomsorgen, skolan, sjukvården och äldreomsorgen,
            inte att få tillräckligt med resurser för att kunna utföra sina
            uppgifter under drägliga arbetsvillkor. Det är väl en del av problemet
            med de stora sjukskrivningstalen inom exempelvis offentlig sektor.
            Så här kan vi inte ha det! En välfärdsnation som Sverige behöver
            förstås både företagare och vårdpersonal.
          </note>
          <note>
            Jag läste häromdagen följande mening, som jag vill citera: "Om
            Sverige hade behandlat sina 1800-
          </note>
          <note>
            talets entreprenörer på samma sätt som 2000-talets, så hade vi
            idag inte haft någon välfärd att oroa oss för."
          </note>
          <note>
            Så kan vi inte fortsätta i det nya årtusendet. Vi måste inse
            att om vi ska kunna skapa rimliga villkor för dem som jobbar inom
            offentlig sektor måste vi ha tillväxt. Det är bara så vi i framtiden
            kan erbjuda en framtida bra barnomsorg och skola och en god vård
            till våra äldre.
          </note>
          <note type="speaker">
            Anf. 218 LENNART BEIJER (v) replik:
          </note>
          <note>
            Herr talman! Jag håller med Hans Backman i mycket av hans synpunkter,
            och det är ganska klart att vi måste försöka antalet regler och
            så vidare så långt det bara är möjligt. Men ibland blir jag ändå
            lite frågande. Hans Backman räknar upp att företagarna varje morgon
            måste gå igenom 10 000 regler i huvudet innan de börjar jobba.
          </note>
          <note>
            Jag tror inte att det är på det sättet. Dessutom skulle jag ändå,
            bara för säkerhets skull, vilja fråga
          </note>
          <note>
            Hans Backman: Det måste väl ändå vara lite svårare och lite mer
            jobb att vara egen företagare än att vara anställd? Håller du
            med om detta?
          </note>
          <note type="speaker">
            Anf. 219 HANS BACKMAN (fp) replik:
          </note>
          <note>
            Herr talman! Det är så klart en tuff uppgift att jobba med eget
            företag, men problemet är väl att det finns för mycket regler.
            Talet om 10 000 lagar och regler varje dag är kanske överdrivet,
            men som sagt:
          </note>
          <note>
            två och en halv timmar i veckan är för mycket. Man borde förenkla
            och minska antalet regler. Det är detta som är det stora problemet.
            De företagare jag har träffat säger att regelverket är för krångligt
            och att det finns för mycket blanketter.
          </note>
          <note>
            Det finns ju exempel på personer som blivit dragna inför rätta
            och fått erlägga vite för ganska små förseelser. Jag läste om
            en firma med rum- och frukostverksamhet i Uppsala. Man kom för
            sent med en anmälan till Miljö- och hälsoskyddsnämnden. Då ansåg
            kommunen inte att något miljöfarligt hade inträffat, och alla
            nämndens politiker tyckte visserligen också att det var orimligt
            att bötfälla företaget, men likafullt påfördes det en miljösanktionsavgift
            på
          </note>
          <note>
            10 000 kr, ungefär 15 % av bolagets årsomsättning.
          </note>
          <note>
            Attityden och reglerna gör att företagarna på något vis känner
            sig illa utsatta, och det är inte bra.
          </note>
          <note type="speaker">
            Anf. 220 LENNART BEIJER (v) replik:
          </note>
          <note>
            Herr talman! Det är riktigt att många företagare naturligtvis
            känner att situationen är svår och att det är mycket regler man
            ska följa.
          </note>
          <note>
            Men faktum är att om man försöker spåra detta och åker runt bland
            företag, små och medelstora, och vid varje tillfälle är väldigt
            noga med att försöka få fram vad det är som är det svåraste med
            att vara företagare och vilket som är det största problemet, så
            visar det sig gång på gång att i dag tycker småföretagarna att
            det stora problemet är sjuklönen. Man pratar nästan aldrig om
            att det är för många andra regler som man måste följa.
          </note>
          <note type="speaker">
            Anf. 221 HANS BACKMAN (fp) replik:
          </note>
          <note>
            Herr talman! Det kan nog vara så att sjuklönen också är ett problem,
            och det stämmer ju, men jag tror nog att det är en kombination.
            Det finns både krångliga regler och för mycket regler. Det räcker
            med att säga att 13 000 heltidsjobb per år motsvarar regelarbetet,
            och det är alldeles för mycket. Det är onödigt arbete helt enkelt.
          </note>
          <note>
            Men Lennart Beijer har rätt i att sjukskrivningskostnaderna också
            är ett problem, och det är ju en sak som hela samhället lider
            av i nuläget.
          </note>
          <note type="speaker">
            Anf. 222 CLAES VÄSTERTEG (c):
          </note>
          <note>
            Herr talman! Under gårdagen publicerades Småföretagarbarometern.
            Av den framgår att Sveriges småföretagare har en alltmer pessimistisk
            syn på konjunkturutvecklingen. Allt färre företag tror på ökad
            tillväxt och att de ska anställa fler. Samtidigt är det fler företag
            som tror på en sämre lönsamhet de närmsta åren. Småföretagarbarometern
            är bara en i raden av negativa konjunkturprognoser den senaste
            tiden.
          </note>
          <note>
            För mig är det självklart att Sverige behöver en ökad tillväxt.
            Vi behöver en ökad tillväxt för att vi ska kunna garantera en
            väl utbyggd välfärd, för att det ska finnas resurser till en bra
            skola, vård och omsorg.
          </note>
          <note>
            Därför är det minst sagt oroväckande när regeringens budgetproposition
            framför allt är inriktad på hur vi ska fördela pengar och inte
            på hur förutsättningar skapas för att vi ska få mer pengar, alltså
            hur vi får en ökad tillväxt.
          </note>
          <note>
            Att propositionen ser ut som den gör är väl i och för sig inte
            så förvånande. Gång på gång har Socialdemokraterna skickat ut
            signaler som tyder på att man tror att tillväxt kommenderas fram
            uppifrån. För
          </note>
          <note>
            Centerpartiet är det självklart att tillväxt bara kan skapas
            om den kommer underifrån.
          </note>
          <note>
            Vi ska inte tro att den företagaranda som finns på ställen som
            Tranemo, Gnosjöregionen och i norra
          </note>
          <note>
            Italien har växt fram genom centrala beslut och kommenderingar.
            Nej, den har växt fram genom den kraft och entreprenörsanda som
            finns hos människorna i de här regionerna. Runtom i Sverige finns
            den här kraften och entreprenörsandan, och den bara väntar på
            att släppas fram. Men tyvärr hämmas den, och även befintliga småföretag,
            av regeringens oförmåga att skapa lika och rättvisa villkor för
            Sveriges småföretagare.
          </note>
          <note>
            Jag har full förståelse för dem som tvekar innan de vågar ta
            steget fullt ut och bli en företagare. Man lämnar i många fall
            den trygghet det innebär att vara anställd. Man får sämre ersättning
            om man är sjuk eller föräldraledig. Man tar en risk både ekonomiskt
            och personligt. Och det är en herrans massa regler som ska hållas
            reda på. Det finns en mängd barriärer som man behöver ta sig förbi
            innan man tar steget och startar ett företag.
          </note>
          <note>
            Det är i dag inte tillräckligt attraktivt att starta och driva
            ett företag. För mig är det inte alls förvånande att nyföretagandet
            i Sverige är nere på den lägsta nivån sedan början av 1990-talet.
          </note>
          <note>
            Herr talman! Centerpartiet vill att Sverige ska vara ett välfärdsland
            i världstopp. För att det ska bli möjligt krävs det att vi åstadkommer
            ett företags- och företagarklimat i världsklass. Det krävs att
            vi har en samhällsanda där entreprenörer tillåts bli framgångsrika.
            Tyvärr har både samhällsandan och näringspolitiken hämmat den
            här utvecklingen. Näringspolitiken har lett till en företagsstruktur
            där man värnar de stora företagen och där de mindre har svårt
            att växa. Våra system och regler har utformats efter de stora
            företagen. I dag är det så att 99 % av Sveriges företag inom privat
            sektor har mindre än 50 anställda. Därför är det för mig självklart
            att det är utifrån dessa företags förutsättningar som regler och
            system ska utformas.
          </note>
          <note>
            Centerpartiets politik bygger på ett tydligt underifrånperspektiv.
            Vi har en mängd förslag och lösningar som skapar förutsättningar
            för en tillväxt underifrån.
          </note>
          <note>
            Vårt mål är att göra det lättare att starta och driva företag,
            men det krävs ett antal förändringar för att det här ska bli verklighet.
            Det krävs att antalet regler minskas med 20 % de närmsta åren.
            Vi måste också se till att företagaren känner en trygghet i sin
            vardag.
          </note>
          <note>
            Vi vill därför att företagare ska ha lika villkor som övriga
            anställda i sjukpenningsystemet, i föräldraförsäkringen och vid
            en eventuell arbetslöshet.
          </note>
          <note>
            Samtidigt måste vi också se till så att de företag som vill växa
            ges den möjligheten. Det finns ett antal modeller som kan prövas
            för att bredda tillgången på riskkapital för Sveriges befintliga
            småföretag. Vi kan införa förbättrade regler för periodiseringen
            av vinsten. Vi kan se till att vi stimulerar regionala entreprenörsfonder.
            Vi vill införa ett personligt riskkapital, och vi vill införa
            mikrolån för att underlätta lån till de minsta företagen. Det
            här är några exempel på vad som är nödvändigt för att fler företag
            ska startas och för att fler företag ska ha möjlighet att växa.
          </note>
          <note>
            Samtidigt har också samhället ett ansvar. Vi har ett ansvar att
            se till att det finns en infrastruktur som gör det möjligt att
            driva företag. I exempelvis Sjuhäradsbygden finns det ett antal
            förbättringar som behöver göras. Vi behöver en utbyggnad av vägnätet,
            till exempel riksvägarna 40 och 41. Men för att tillväxten och
            livskraften ska frodas även i Sjuhärad är en upprustning av det
            mindre vägnätet nödvändig. Att företagare tvingas vara beroende
            av vägar som vid vissa tillfällen under året får en tallrik morgongröt
            att verka stabil är för mig inte rättvisa och lika villkor.
          </note>
          <note>
            Herr talman! Centerpartiet driver en politik för ökad tillväxt,
            en politik som syftar till växtkraft underifrån, från de små och
            medelstora företagen. Genom vår politik vill vi ge förutsättningar
            för 300 000
          </note>
          <note>
            nya jobb i hela Sverige. Det är inget enkelt åtagande, men det
            är långt ifrån omöjligt, bara viljan finns.
          </note>
          <note type="speaker">
            Anf. 223 BENGT-ANDERS JOHANSSON (m):
          </note>
          <note>
            Herr talman! Jag beklagar den nonchalans regeringen visar Sveriges
            riksdag när den allmänpolitiska debatten hålls. Trots att tillväxtfrågorna
            är de mest avgörande för medborgarnas möjlighet till ett bra liv
            bemödar sig inte någon från Näringsdepartement om att vara i kammaren.
            Signalen är tydlig: Socialdemokraterna struntar i näringslivet
            och dess förutsättningar.
          </note>
          <note>
            Jag kommer från det småföretagsrika Smålandsstenar i Gislaveds
            kommun strax intill Gnosjö. Jag representerar i detta anförande
            Sveriges många tusen småföretagare och lantbrukare som inte själva
            har möjlighet att vara här i kammaren och föra sin talan.
          </note>
          <note>
            Jag har under 16 år arbetat som ekonomisk och juridisk rådgivare
            till lantbrukare och småföretagare.
          </note>
          <note>
            Jag har mött deras vardag på ett mycket påtagligt sätt.
          </note>
          <note>
            Jag ska inte trötta kammarens ledamöter med att ordagrant citera
            det som de säger. Jag ska försöka att linda in det. Känslorna
            är entydiga: Att inte vara uppskattad, att känna att myndigheterna
            är en motpart som uteslutande letar efter fel och brister, det
            ställs omänskliga krav på att papper och pengar måste vara inne
            exakt på klockslaget, även om inbetalningarna är gjorda i tid,
            och man ska känna till 20 000 sidor lagar, regler och paragrafer
            för att inte råka illa ut.
          </note>
          <note>
            Man har startat företaget eller jordbruket för att man brinner
            för en idé att producera något och skapa något av egen kraft.
            Eftersom det finns många föredömen i vår bygd, än så länge, är
            det något eftersträvansvärt att "vara sin egen". Man är beredd
            att offra besparingar, hus, bilar och värdepapper, och man tar
            stora risker för att starta sitt eget företag. Man är också beredd
            att arbeta både 60 och 120 timmar i veckan - för en timpenning
            som skulle få varje fackförening att gå ut i generalstrejk om
            det gällt deras medlemmar.
          </note>
          <note>
            Vårt land har byggts upp av våra företrädare med hårt och strävsamt
            arbete. Det har inte funnits något utrymme för vare sig lättja
            eller undandragande utan att det direkt har inkräktat på den egna
            välfärden.
          </note>
          <note>
            Denna arbetsmoraluppbyggande verklighet har skapat en unik utveckling
            för Sverige och för de bygder där denna verksamhet finns. Det
            har dessutom skapat grogrunden för nya företag. Denna drivkraft
            har skapat mängder av avknoppningar som i sin tur skapat nya avknoppningar.
            Det finns i våra trakter exempel på att ett enda företag har gett
            upphov till 40
          </note>
          <note>
            nya företag.
          </note>
          <note>
            Herr talman! Småföretag som ägs och drivs av människor som bor
            på orten, och som deltar i lokalsamhällets utveckling, är en ovärderlig
            tillgång för
          </note>
          <note>
            Sverige och svenskarna. Där skapas de jobb som i sin tur ger
            de enskilda individerna lön och det allmänna en för närvarande
            alldeles för stor andel skatt.
          </note>
          <note>
            Dessvärre har den tidigare arbetsmoraluppbyggande drivkraften
            urholkats, och på grund av denna uppluckring har arbetets skörd
            efter hand reducerats.
          </note>
          <note>
            Det kan också uttryckas så att allt färre ska försörja alltfler.
            Detta medför att de som arbetar inte vill utveckla verksamheter
            på samma sätt som tidigare.
          </note>
          <note>
            Om du vinner en miljon på lotto hyllas du som en hjälte i det
            här landet. Om du tjänar en miljon betraktas du som utsugare eller
            arbetskraftsprofitör.
          </note>
          <note>
            Herr talman! Något allvarligt håller på att hända.
          </note>
          <note>
            Den tidigare så framgångsrika företagsmyllan är inte lika rik
            på innehåll som förut. Inför valet i höstas gjorde jag ett antal
            företagsbesök. På ett av de företag som jag besökte kändes det
            tydligt att kravoket från samhället tyngde. Jag frågade företagaren
            om han tänkte föreslå sina barn att ta över, eller om han skulle
            ha startat företaget ifall han hade känt till vad han skulle få
            gå igenom. Svaret var klockrent: Nej, aldrig. Detta bekymrar mig,
            herr talman.
          </note>
          <note>
            Vi måste se till att vi får tillbaka känslan av att det ska löna
            sig att anstränga sig, och att det ska framstå som både rimligt
            och möjligt att starta eget i förhållande till att vara anställd.
          </note>
          <note>
            Mitt förslag är att vi omedelbart borde tillsätta en haveriliknande
            kommission innan det fordras en haverikommission, och att man
            senast i mars 2003 borde komma med mängder av förändringsförslag.
          </note>
          <note>
            Simplexgruppen misslyckades som bekant ganska gruvligt. Det handlar
            om regelförenklingar, beskattningsfrågor, att öppna upp den offentliga
            sektorn, att skapa riskkapital. Det handlar också om attityder,
            vägar, infrastruktur och bredband.
          </note>
          <note>
            I mörka stunder får jag ibland en känsla att socialdemokraterna
            tycker att det är obekvämt med småföretag. Det är enklare och
            smidigare med storfinansen.
          </note>
          <note>
            Därför är jag inte helt övertygad om att de ens vill underlätta
            för småföretagandet, vilket bekymrar med omåttligt.
          </note>
          <note>
            Herr talman! Jag vill avslutningsvis säga: Havet försmår inga
            bäckar hur små de än är - därav dess storhet.
          </note>
          <note type="speaker">
            Anf. 224 NYAMKO SABUNI (fp):
          </note>
          <note>
            Herr talman! Det känns högtidligt att för första gången stå i
            talarstolen, men samtidigt vemodigt att behöva tala inför mer
            eller mindre tomma stolar. Som ny riksdagsledamot har i alla fall
            jag drömmen om att få möjlighet att påverka mina kolleger i kammaren.
          </note>
          <note>
            Men jag förstår nu att det blir svårt eftersom det inte går att
            påverka människor som inte finns.
          </note>
          <note>
            Några kommer visserligen via riksdagens protokoll att ta del
            av de kloka inlägg som gjorts och kommer att göras de närmaste
            dygnen, och man kan bara hoppas att man då når fram till någon.
          </note>
          <note>
            Herr talman! Just i detta ögonblick sitter företagarna och läser
            högt de lagar och regler som de har att rätta sig efter. Enligt
            deras egen utsago motsvarar den börda som de verkar under på grund
            av dessa lagar och regler 25 000 jobb. Det handlar om både små
            och stora företag.
          </note>
          <note>
            Trots all debatt som förs och all kunskap som finns om vad man
            behöver och bör göra för att underlätta och stimulera företagande
            händer inget. Det mest förvånansvärda är ändå det faktum att de
            partier som är mest måna om att ha en så stor offentlig sektor
            som möjligt är samma partier som minst vill förbättra företagandets
            villkor.
          </note>
          <note>
            Socialdemokrater och vänsterpartister beter sig som om pengarna
            som finansierar den offentliga sektorn också produceras där. Dessa
            båda partier har skapat en stämning i samhället där människor
            allt oftare inte ser kopplingen mellan företagsklimat och fungerande
            offentlig sektor.
          </note>
          <note>
            Företagare framställs som gnälliga och giriga kapitalister vars
            största intresse av att starta företag är att tjäna stora pengar.
            Och det på bekostnad av oss andra.
          </note>
          <note>
            Herr talman! Det förs en viktig debatt när man talar om företagandets
            möjligheter att skapa sysselsättning och därmed förbättra Sveriges
            ekonomi. Men det är viktigt att inte glömma den andra debatten,
            som handlar om företagaren som entreprenör, och möjligheterna
            för människor att förverkliga sina drömmar.
          </note>
          <note>
            De flesta människor startar inte företag för att i första hand
            förbättra Sveriges ekonomi, eller att skapa sysselsättning till
            sig själva och andra. De gör det för att de har en dröm, en idé,
            som måste förverkligas.
          </note>
          <note>
            För att uppmuntra att människor känner lust och ser möjligheter
            att förverkliga sina drömmar måste vi politiker, liksom andra
            opinionsbildare, se till att ändra den bild och de attityder som
            finns i vårt samhälle gentemot företagaren. Det kostar oss ingenting,
            det handlar bara om att vi själva måste ändra vår attityd och
            återigen ställa företagaren i centrum.
          </note>
          <note>
            Jämfört med länder med likvärdig utvecklingsnivå har Sverige
            endast hälften så många företagare enligt den mest ansedda internationella
            vetenskapliga tidskriften om småföretagens utveckling, Small Business
            Economics. Där redovisar internationella och svenska forskare
            resultat från sina studier. Relativt få människor startar företag
            i Sverige, och faktum är att antalet företagare minskar. Om tio
            år har antalet företagare minskat med 20 000, skriver samma tidskrift.
          </note>
          <note>
            Detta borde få vilken politiker som helst att reagera och vilja
            agera.
          </note>
          <note>
            Det finns många människor i Sverige som skulle kunna bli goda
            entreprenörer men som aldrig får chansen att reflektera kring
            denna möjlighet. Det kan bero på att man kommer från familjeförhållanden
            där det inte är tradition med företagande, men jag tror att det
            mest beror på det faktum att vi genom vårt utbildningssystem fostras
            till att endast se oss själva som löntagare.
          </note>
          <note>
            Denna utveckling är oroande och bör tas på allvar.
          </note>
          <note>
            Lyckas vi inte bromsa denna utveckling riskerar vi att utarma
            den offentliga sektorn, det vill säga vård, skola och omsorg.
            Dessutom minskar chanserna att komma till rätta med de problem
            som vi i dag ser i segregerade områden.
          </note>
          <note>
            Jag är övertygad om att Sverige trots alla hinder på vägen för
            den som vill starta företag skulle få fler företagare om vårt
            utbildningssystem inte enbart gick ut på att fostra löntagare
            utom också i större utsträckning på att förbereda oss på möjligheten
            att bli företagare.
          </note>
          <note>
            I ett sådant system skulle fler elever i vuxen ålder förstå att
            den idé som de burit på så länge skulle kunna leda till en uppfinning
            eller annan verksamhet. För samhället handlar det om att skapa
            arbetstillfällen.
          </note>
          <note>
            Fru talman! Det är många lagar och regler som behöver ses över.
            Men det är minst lika viktigt att återupprätta entreprenören i
            traditionell mening.
          </note>
          <note type="speaker">
            Anf. 225 LENNART BEIJER (v) replik:
          </note>
          <note>
            Fru talman! Nyamko Sabuni kritiserar Socialdemokraterna och Vänsterpartiet
            för att vi inte tar vederbörlig hänsyn och inte tar småföretagandet
            och småföretagarna på allvar och ser dem som en resurs.
          </note>
          <note>
            Jag känner inte riktigt igen det.
          </note>
          <note>
            Det kanske historiskt finns skäl för att kritisera oss beroende
            på att vi många gånger kommer från de stora företagens miljö och
            så vidare. Men de senaste åren har det trots allt skett en ganska
            stor förändring.
          </note>
          <note>
            Är det inte ett lika stort problem om inte större i dagens läge
            att dessa småföretagare som kämpar hårt för sin existens och försöker
            utveckla sitt företag ser hur människor utnyttjar systemet, skapar
            ordentliga bonusavtal och drar ut mycket pengar ur sina företag?
          </note>
          <note>
            Vi ser också att dessa företag till sist råkar mycket illa ut.
          </note>
          <note>
            Är inte det ett ännu större problem än det gamla att socialdemokrater
            och vänsterpartister inte riktigt förstår småföretagarnas situation?
          </note>
          <note type="speaker">
            Anf. 226 NYAMKO SABUNI (fp) replik:
          </note>
          <note>
            Fru talman! Talar man om småföretagare borde det inte vara deras
            största problem att det finns människor i stora företag som skor
            sig på andra. Problemet för företagare i små företag är ju att
            de inte har möjlighet att kunna vara de entreprenörer de vill
            kunna vara. I stället ska de vara kamrerer och administratörer.
          </note>
          <note>
            Det talades tidigare om att det inte ska vara svårare för en
            arbetsgivare än för en löntagare. Nej, det ska inte behöva vara
            svårare. Men det är klart att en arbetsgivare alltid kommer att
            ha större ansvar och andra uppgifter än en löntagare.
          </note>
          <note type="speaker">
            Anf. 227 LENNART BEIJER (v) replik:
          </note>
          <note>
            Fru talman! Jag tror att småföretagen ser det som ett väldigt
            stort problem att stora företag kan utnyttja systemet och förstöra
            grunden och tron på företagandet, något som också drabbar de små
            företagarna.
          </note>
          <note>
            Jag tror att varje person som blir småföretagare inser att man
            nu får jobba hårt. Det blir ganska mycket pappersarbete, och det
            är ingenting konstigt med det. Vi ska inte överdriva den biten
            alltför mycket.
          </note>
          <note type="speaker">
            Anf. 228 NYAMKO SABUNI (fp) replik:
          </note>
          <note>
            Fru talman! Det är klart att om de inte tyckte att det var problem
            med alla regler skulle väl inte företagarna nu stå på Drottninggatan
            och försöka läsa ur regelboken. De kommer tydligen inte att kunna
            läsa ut den på den vecka som de står där.
          </note>
          <note>
            Jag glömde bort vad jag skulle säga mer. Förlåt.
          </note>
          <note type="speaker">
            Anf. 229 SYLVIA LINDGREN (s) replik:
          </note>
          <note>
            Fru talman! Jag ska bara uppehålla mig vid en fråga, nämligen
            det som tas upp här om entreprenörer.
          </note>
          <note>
            Jag håller med om att det behövs fler entreprenörer. Därför har
            vi också satt in extra åtgärder för ett nationellt program för
            entreprenörskap och för så kallade entreprenörskaps- och teknikskolor.
            Det är just för att stimulera ungdomars intresse för entreprenörskap
            och teknik. Jag tycker att det är oerhört viktigt att man gör
            det.
          </note>
          <note>
            Det görs också ytterligare särskilda satsningar för att främja
            kvinnors och invandrares företagande utöver de satsningar som
            redan har gjorts. Jag tycker att det är steg i rätt riktning.
            Kan jag få medhåll om det?
          </note>
          <note type="speaker">
            Anf. 230 NYAMKO SABUNI (fp) replik:
          </note>
          <note>
            Fru talman! Visst är det steg i rätt riktning att man äntligen
            har gjort det. Det förslaget har också Folkpartiet lagt fram för
            mycket länge sedan. Jag förespråkar här inte bara ett program.
            Jag förespråkar en attitydförändring redan i grundskolan. Redan
            där ska vi kunna veta att det faktiskt finns möjligheter att omvandla
            en idé till företagande. Det är vad jag pratar om.
          </note>
          <note type="speaker">
            Anf. 231 LENNART BEIJER (v):
          </note>
          <note>
            Fru talman! Jag kommer att ta upp näringspolitik ur ett lite
            annorlunda perspektiv. Det gör jag inte därför att jag tycker
            att debatten har varit ointressant utan därför att det också finns
            andra delar som behöver framhållas.
          </note>
          <note>
            Med jämna mellanrum berörs frågan, och det har också gjorts här
            i dag, om svenska företags flytt till andra länder samt utländska
            ägares uppköp av svenska företag. Detta brukar anses som ett problem.
            Från borgerligt håll brukar man i dessa sammanhang peka på brister
            i det svenska företagsklimatet, skattefrågor, arbetsmarknadslagar
            och beskattning vid generationsskiften med mera.
          </note>
          <note>
            Vi vet emellertid att dessa förändringar av ägandet eller huvudkontorens
            placering ofta har ganska naturliga orsaker. Vi ser också att
            utländska etableringar i
          </note>
          <note>
            Sverige är lika vanliga som svenska företags etableringar i andra
            länder. Enligt olika studier är Sverige fortfarande ett mycket
            populärt investeringsland.
          </note>
          <note>
            Ett verkligt problem i detta sammanhang är emellertid att det
            ofta är billigare att lägga ned verksamheter i Sverige än i andra
            europeiska länder.
          </note>
          <note>
            Nedläggning av däcksfabriken i Gislaved och stålverket i Degerfors
            visar på nödvändigheten av att hitta balanserande åtgärder.
          </note>
          <note>
            Ett aktuellt problem för det politiska systemet borde vara situationen
            i telekombranschen, ABB:s ledningsfunktion och dess ekonomiska
            situation.
          </note>
          <note>
            Detta är för Sverige oerhört viktiga verksamheter.
          </note>
          <note>
            Den kalla hand som sedan något år ligger över telekomsektorn
            kan minska Sveriges möjligheter att även i fortsättningen ligga
            i denna teknologis framkant.
          </note>
          <note>
            Både då det gäller telekomsektorn och Ericsson och
          </note>
          <note>
            ABB är risken uppenbar att olika sparprogram går ut över avdelningarna
            för forskning och utveckling.
          </note>
          <note>
            Vänsterpartiet anser att staten bör agera i båda dessa fall.
            När det gäller telekom och Ericsson kan staten agera genom att
            snabba på utbyggnaden av 3 G
          </note>
          <note>
            och av bredband i hela landet. Staten bör också agera för att
            bibehålla viktig forskning i Sverige. Den uppmärksamme har noterat
            att även Göran Jonsson, Metall, har tagit upp dessa problem.
          </note>
          <note>
            När det gäller ABB är problemet lite annorlunda.
          </note>
          <note>
            Man kan säga att ledningsfunktionen krackelerat beroende på kortsiktiga
            spekulativa, konkurrerande intressen tillsammans med felinvesteringar
            i USA.
          </note>
          <note>
            Den stora risken är nu att ledningsproblemen och den kaotiska
            ekonomiska situationen tvingar fram panikåtgärder som också går
            ut över den sunda delen av företaget. Svenska ABB är fortfarande
            ett verkstadsföretag i framkant och kan visa god lönsamhet.
          </note>
          <note>
            Det vore mycket allvarligt om sparåtgärderna skulle få till följd
            att exempelvis forskning och utveckling dras ned eller försvinner
            eller att lönsam produktion i Sverige flyttas till annat land.
            Svenska staten bör agera. AP-fonderna borde kunna aktiveras i
            de fall det också behövs finansiella åtgärder. Det vore oansvarigt
            att invänta att marknaden med egen kraft löser situationen. Det
            skulle kunna bli ett otrevligt uppvaknande där Sverige förlorar
            sin position i både telekomsektorn och verkstadsindustrin.
          </note>
          <note>
            Staten bör över huvud taget vara beredd att agera mer aktivt
            i näringspolitiken. Pensionsfonderna bör utvecklas från passiva
            ägare till ägare som ställer krav och som aktivt påverkar de bolag
            i vilka man ingår.
          </note>
          <note>
            Statens roll i näringspolitiken är uppenbar även när det gäller
            att påverka svensk skogsindustri till ökad förädling. Riksdagen
            antog innan sommaren förslaget att regeringen tillsammans med
            näringen ska utarbeta ett program för ökad användning av träråvaran
            i byggnationer och på andra områden där denna råvara är lämplig.
          </note>
          <note>
            Det är viktigt att vi snabbt får fart på detta arbete.
          </note>
          <note>
            Branschen väntar på initiativ, och regeringen har intresse av
            att sätta programmet i sjön. Det kommer nämligen att skapa många
            nya arbeten i träindustrin och skogsbruket - i regioner som normalt
            har svårt att klara tillväxt och befolkningsutveckling. Ökad användning
            av träprodukter minskar dessutom våra utsläpp av koldioxid.
          </note>
          <note>
            I både Finland och Norge har man redan färdiga program för ökad
            träanvändning. Stora byggnader som Sibeliushallen och flygterminalen
            i Gardemoen har byggts i trä. I våra grannländer driver man på
            vidareförädlingen och designen av träprodukter - i alla led. I
            Sverige är företagare och fack överens om att det behövs något
            av en kampanj för att öka träanvändningen.
          </note>
          <note>
            Avgörande och viktigt är naturligtvis att myndigheter och kommuner
            går i bräschen för den här utvecklingen. Det är ju en märklig
            situation att Sverige, ett land som har träråvaran inpå knutarna
            och som känner av den i ryggraden och vet hur mycket den betyder,
            ändå så länge har nonchalerat användningen av den egna inhemska
            produkten fullt ut. Nu håller en ändring på att ske. Vi har fattat
            beslut i riksdagen. Jag menar att det är viktigt att detta arbete
            kommer i gång och att det verkligen blir resultat.
          </note>
          <note>
            Det finns alltså, fru talman, ett antal viktiga anledningar till
            en mer aktiv statlig näringspolitik.
          </note>
          <note type="speaker">
            Anf. 232 NYAMKO SABUNI (fp) replik:
          </note>
          <note>
            Fru talman! Jag tänkte att jag skulle göra om det svar som du,
            Lennart Beijer, aldrig fick till en fråga:
          </note>
          <note>
            Tror du inte att det faktum att vi har för många regler, och
            ibland krångliga regler, gör att bara stora företag som har resurser
            också har möjlighet att ibland sko sig på andras bekostnad - alltså
            att det skapar ilska hos små företag som på grund av resursbrist
            inte kan göra samma sak men som samtidigt känner sig jagade av
            myndigheter?
          </note>
          <note type="speaker">
            Anf. 233 LENNART BEIJER (v) replik:
          </note>
          <note>
            Fru talman! Ett kort och konkret svar: Jo, det tror jag.
          </note>
          <note>
            De stora företagen har naturligtvis mycket större möjligheter
            än de små företagen att utnyttja och kringgå system och att ha
            människor som arbetar med de frågor som de blir ålagda från olika
            myndigheter.
          </note>
          <note>
            De har också alltid mycket större möjligheter att hitta olika
            utvägar för att så att säga kunna spara undan pengar till företaget.
          </note>
          <note>
            Vi i Vänsterpartiet tycker att det måste bli en annan situation.
            Vi vill ha större likheter - de små företagen ska alltså så långt
            som möjligt ha samma möjligheter som de stora. Dock vet vi att
            det alltid kommer att vara skillnader. Därför måste vi kanske
            ha mer strikta regler för de stora företagen.
          </note>
          <note type="speaker">
            Anf. 234 NYAMKO SABUNI (fp) replik:
          </note>
          <note>
            Fru talman! Om detta finns det alltså förslag om hur ni ska gå
            till väga? Jag kan inte minnas att jag har läst om det i det program
            om 121 punkter som publicerades när ni godkände att vara stödparti
            till regeringen.
          </note>
          <note type="speaker">
            Anf. 235 LENNART BEIJER (v) replik:
          </note>
          <note>
            Fru talman! Vi godkände inte att vara ett stödparti, utan vi
            godkände att vara ett samarbetsparti - det är en väldigt skillnad.
          </note>
          <note>
            Vad jag från Vänsterpartiets sida kan visa på är att vi faktiskt
            under hela valrörelsen ganska hårt har kört med ett särskilt program,
            Företagsam Vänster. Där upptas ett antal konkreta punkter, bland
            annat om detta med arbetsgivaransvar och sjuklön och om generationsskiften
            och 3:12-regler. Dessutom har vi varit aktiva i pomperipossafrågan,
            som kanske de flesta känner till.
          </note>
          <note type="speaker">
            Anf. 236 ANNA LILLIEHÖÖK (m):
          </note>
          <note>
            Fru talman! Tyvärr är företagsklimatet bistert i vårt land. Allt
            färre företag startas, och alltfler verksamheter flyttar ut. Under
            fem år har 30 000 jobb försvunnit från industrisektorn och det
            privata näringslivet.
          </note>
          <note>
            Företagsklimatet handlar inte bara om regler, utan företagsklimatet
            är också en fråga om attityder. Regeringens retorik är tyvärr
            ibland inte ens fagra ord, som sagts här i debatten. När det kallas
            för girighet att tjäna pengar skapas det knappast några positiva
            attityder till företagare och till företagsamhet. Särskilt farligt
            är detta när problemet just är att vi behöver vara fler som arbetar
            och tjänar pengar både för oss själva och våra familjer och för
            det allmänna med dess åtaganden.
          </note>
          <note>
            Företagsklimat betyder förutsättningar och möjligheter för att
            idéer och verksamheter ska kunna utvecklas. Bra verksamhet betyder
            helt enkelt ett bra arbetsliv. När klimatet är bistert för företagsamhet
            blir det, som jag ser saken, också bistert för arbete och arbetsamhet.
          </note>
          <note>
            Kompetens, kunskap och idékraft står människor för vare sig det
            handlar om anställda eller det handlar om företagare. Det är dags
            att ta bort kategoritänkandet. Jag menar att vi alla i en eller
            annan mening är företagare. Då ska vi också alla kunna vara myndiga
            att arbeta även som egenföretagare. Det behövs en enklare företagsform,
            något som vi har blivit lovade men som vi inte har sett något
            av. Det måste bli enklare att skaffa sig F-skattsedel och att
            göra oss myndiga att arbeta som egenföretagare.
          </note>
          <note>
            Egenföretagaren måste ges bättre möjligheter att klara av både
            vardag och risker. Det är oacceptabelt när socialförsäkringarna
            missgynnar den som genom att vara egen företagare redan har tagit
            på sig en större risk.
          </note>
          <note>
            Varje företag som inte startas och varje idé som inte utvecklas
            står oss mycket dyrt i en föränderlig värld. Det går inte att
            vila på lagrarna.
          </note>
          <note>
            Vanliga människor måste kunna vara företagare.
          </note>
          <note>
            Krånglet måste mönstras ut. Priset är högt för varje presumtiv
            företagare som ger upp eller som, i vissa fall, ser det som enda
            utvägen att föra sin verksamhet vid sidan om.
          </note>
          <note>
            Ett gott företagsklimat måste ge utrymme för en stabil utveckling.
            Att bygga verksamhet, investera i framtida tillgångar och skapa
            värden måste vara bra.
          </note>
          <note>
            Det är farligt när detta misstänkliggörs eller betraktas som
            girigt. Det är dyrt när ägare eller företagare går och funderar
            på att flytta när företaget går bra eller behöver expandera.
          </note>
          <note>
            Våra lagar och regler ska skapa förtroende, inte spä på negativa
            attityder. Företagare ska ägna energi och tid åt att utveckla
            produkter, finna kunder och kämpa med konkurrenter. Det är mycket
            kostsamt när de i stället ägnar energi åt att kämpa med staten
            och med att uppfatta det allmänna som en fiende.
          </note>
          <note>
            Det är en uppgift för oss i denna kammare att utforma lagarna
            så att man kommer åt bedragare och fifflare, inte så att lagarna
            används mer till att jaga entreprenörer och företagare annat än
            till det som var det avsedda syftet med dem.
          </note>
          <note>
            Sverige anses vara bra för storföretag. Som jag ser saken är
            det mycket tveksamt. De stora företagen finns i dag världen över,
            och verksamheter flyttas lätt över gränser. Vi ser att det är
            mer verksamhet som flyttas ut än som flyttas hit. När huvudkontoren
            flyttar är det allvarligt, för då försvinner goda cirklar som
            ger utrymme för nya företag.
          </note>
          <note>
            Bilden av storföretag är, tyvärr, fortfarande ofta de stora och
            stabila tillverkande industriföretag som varit tradition i vårt
            land. Så är det inte längre. Storföretagen är ofta kärnan i ett
            nätverk av en mängd mindre företag och många underleverantörer.
            Det är sorgligt när vårt skattesystem riskerar att spä på utflyttningen
            och sätta svenskt ägande i strykklass.
          </note>
          <note>
            Återigen: När det gäller företag som ska finna det bästa stället
            att lokalisera sin verksamhet till handlar det inte om ett slags
            luftslott eller om organisationstablåer, utan det handlar om människor
            som ska tycka att det i valet mellan Sverige och andra länder
            är bra att finnas i vårt land.
          </note>
          <note>
            Vi behöver ett klimat som gör det attraktivt att stanna kvar
            och arbeta här och som gör att fler vill flytta hit - även om
            man inte är född här och har naturupplevelser högst upp på listan
            över fritidssysselsättningar. Vad gör att en irländsk, italiensk
            eller tysk familj är beredd att flytta hit eller inte?
          </note>
          <note>
            Tjänstesektorn måste utvecklas. Det är tjänster vi producerar
            vilken produkt vi än säljer. Det är inte att hantera maskiner
            vi ska leva på. Det gäller också de tjänster som av tradition
            produceras i offentlig regi.
          </note>
          <note>
            Här finns mycket utrymme att skapa ett bättre företagsklimat.
          </note>
          <note>
            Den svenska företagspolitiken går kräftgång. När problemet blir
            tillräckligt akut stiftas det undantagslagar. Miljardärer får
            undantag, och riktigt rika flyttar sina företag till O-listan.
            Expertskatten innebär att man lockar hit utländska experter med
            skatterabatter medan vår egen kompetens flyttar ut. Svenskar får
            inte sättas i strykklass!
          </note>
          <note>
            Det går att vända och ändra företagsklimatet. Det visar politiken
            i många andra länder. Det är hög tid för vår regering att satsa
            på en politik för bättre företagsklimat. Många av de skatteförändringar
            som behöver göras kostar inte mycket. Vinnare är de som arbetar,
            de som inte har arbete, pensionärer och de som ska vara verksamma
            i framtiden. Gör vi inte detta är förlorarna de som inte har arbete,
            pensionärer och alla andra som ska försörjas genom vår företagsamhet
            tillsammans med alla som arbetar i företagen.
          </note>
          <note type="speaker">
            Anf. 237 SYLVIA LINDGREN (s) replik:
          </note>
          <note>
            Fru talman! Jag instämmer i att det är väldigt viktigt att se
            till att företag stannar kvar i Sverige. Men
          </note>
          <note>
            Anna Lilliehöök påstår att flödet av investeringar nästan bara
            går åt ett håll. Det stämmer inte. Inflödet och utflödet av investeringar
            ligger på ungefär samma nivå, enligt ISA:s rapporter. Under 90-talet
            har inflödet till Sverige av utländska direktinvesteringar varit
            något större än svenska företags investeringar i utlandet.
          </note>
          <note>
            Detta tycker jag i och för sig är positivt. Men det faktum att
            så många utlänningar väljer att investera i
          </note>
          <note>
            Sverige måste väl också visa att vi har ett förhållandevis positivt
            företagsklimat i Sverige - eller vad tror
          </note>
          <note>
            Anna Lilliehöök?
          </note>
          <note type="speaker">
            Anf. 238 ANNA LILLIEHÖÖK (m) replik:
          </note>
          <note>
            Fru talman! Jag tycker att det är bra att utlänningar vill investera
            i Sverige. Jag hoppas att de vill göra det ännu mer. Det som är
            lite tråkigt är att när en svensk ägare vill köpa ett företag
            är det dyrare för den svenske ägaren än för en utländsk ägare.
            Det tycker jag är en allvarlig fråga.
          </note>
          <note>
            En annan fråga som jag tycker är väldigt viktig att titta på
            är vad som gör att människor som arbetar inte minst i stora företag
            världen över tycker att det är attraktivt att flytta till Sverige,
            som tyvärr är lite mörkt vissa årstider och lite ensamt här och
            där. Det är en stor uppgift att förbättra klimatet så att också
            de som arbetar i företagen ska vilja vara här, bo här och verka
            här.
          </note>
          <note type="speaker">
            Anf. 239 SYLVIA LINDGREN (s) replik:
          </note>
          <note>
            Fru talman! Nu handlar det om globalisering även i de här sammanhangen,
            men självklart vill vi jobba för ett bra företagsklimat i Sverige.
            Det visas också av att utlänningar faktiskt vill investera i Sverige,
            vilket jag tycker är oerhört positivt. Där förväntar jag mig ett
            visst medhåll.
          </note>
          <note>
            Vi behöver ett bra företagsklimat, låga räntor, bra kommunikationer,
            välutbildad arbetskraft, stabila politiska regler och så vidare.
            Vi behöver också en bra offentlig sektor där förskola, skola och
            stabil politik kan finnas med. Allt det här sammantaget behövs
            för att ha ett bra näringsklimat. Det måste väl ändå Anna Lilliehöök
            hålla med om.
          </note>
          <note type="speaker">
            Anf. 240 ANNA LILLIEHÖÖK (m) replik:
          </note>
          <note>
            Fru talman! Absolut! Men jag menar att det också inom de områden
            som traditionellt i vårt land sköts av offentliga institutioner
            gäller att skapa ett gott företagsklimat, att visa att det är
            positivt att sköterskan som vill starta eget faktiskt får en F-skattsedel
            och inte bara får höra att hon har bara en uppdragsgivare, trots
            att hon har massor av patienter, och därmed inte kan starta sin
            egen verksamhet. Jag tror inte att hon uppfattar det som ett positivt
            företagsklimat.
          </note>
          <note type="speaker">
            Anf. 241 JOE FRANS (s):
          </note>
          <note>
            Fru talman! För exakt 37 dagar sedan, i denna kammare, från denna
            talarstol och med stark övertygelse deklarerade Sveriges statsminister
            inför talmannen, kungaparet och folket att de många invandrarnas
            utanförskap är denna mandatperiods allt annat överskuggande arbetsuppgift.
            Han sade att ansvaret är gemensamt och att medverkan kommer att
            behövas från alla aktörer.
          </note>
          <note>
            Fru talman! Vår statsminister Göran Persson kommer när historien
            skrivs om några år att framstå som insiktsfull, modig och framsynt,
            förutsatt att den deklarerade politiken också genomförs i praktiken.
          </note>
          <note>
            Förutsättningen för att lyckas med detta uppdrag är en kraftfull
            tillväxtpolitik parad med en verkningsfull integrationspolitik.
            Tillväxt och integration förutsätter varandra. Sveriges tillväxt
            förutsätter en målmedveten storstadspolitik.
          </note>
          <note>
            Fru talman! Sveriges storstäder inrymmer både rikedom och fattigdom.
            Våra storstäder är fantastiska.
          </note>
          <note>
            De utgör mötesplatser och kontaktytor mellan människor och kulturer.
            De är kreativa och dynamiska miljöer som inte bara fungerar som
            motorer för tillväxten i hela landet; de är också regioner med
            stora framtidsutmaningar och med stora möjligheter för invånarna.
          </note>
          <note>
            Fru talman! Jag kommer osökt att tänka på de sista meningarna
            i Per Anders Fogelströms Mina drömmars stad:
          </note>
          <note>
            "I skyarna av rök, i de glittrande gatlamporna, i diset över
            Strömmen - överallt såg han löften. Några år till - då skulle
            han vara vuxen, redo att lyckas där andra misslyckats. Han visste
            att han fått stora möjligheter. Han hörde kanske till de utvalda,
            till dem som livet och staden log emot.
          </note>
          <note>
            Pojken drömde. Staden väntade."
          </note>
          <note>
            Fru talman! Den stad som väntade, denna vår fantastiska huvudstad,
            är inte bara drömmarnas stad och möjligheternas ö. Här finns,
            i denna glittrande stad, också stora samhällsproblem. Här finns
            människor som staden inte ler emot, människor som inte har någonstans
            att sova när de glittrande gatlamporna släcks. Här finns barn
            som lever i fattigdom, och här finns människor som i sökandet
            efter löften hamnat i narkotikans grepp.
          </note>
          <note>
            I denna vackra men bitvis sköra huvudstad finns två avgörande
            problem som måste lösas för att tillväxten och därmed möjligheten
            att ta itu med dessa problem ska öka. Det ena är trafiken, och
            det andra är bostadsförsörjningen. Nu när stockholmarna har gett
          </note>
          <note>
            Socialdemokraterna förtroende att styra staden är jag övertygad
            om att det åter är möjligt att lösa dessa problem. Men det förutsätter
            också ett stöd från denna kammare. Det förutsätter att också Stockholm
            får sin del av de samlade infrastruktursatsningar som riksdag
            och regering nu gör. Detta måste enligt min mening i huvudsak
            betalas på samma sätt som för andra regioner.
          </note>
          <note>
            Fru talman! Regeringens tillväxtpolitik är bra och måste stödjas.
            Insikten att storstadspolitik är en viktig del av tillväxtpolitiken
            är modern och framsynt.
          </note>
          <note>
            Vi måste fortsätta att stärka våra städer i konkurrensen med
            andra regioner i Europa. Det är positivt för hela landet och en
            förutsättning för att vi ska kunna upprätthålla solidariteten
            där regioner med en hög tillväxt bidrar till en god välfärd också
            i andra delar av landet som inte har samma goda förutsättningar
            för utveckling.
          </note>
          <note>
            Fru talman! Vi måste bryta det tillväxthämmande slöseriet med
            kompetens och kunskap. Det är fel att många kvalificerade invandrare
            diskrimineras på arbetsmarknaden. Det är fel att civilingenjörer
            tvingar städa samtidigt som det är brist på arbetskraft. Det är
            inte rätt att kvalificerade läkare kör taxi, och det är slöseri
            att utbildade lärare säljer korv.
          </note>
          <note>
            Fru talman! Det finns de i vårt land som är rädda för den gemensamma
            uppgift som statsministern gav oss alla i denna kammare för 37
            dagar sedan, nämligen att öka de invandrade svenskarnas tillträde
            till arbetsmarknaden. Till dem vill jag säga: Var inte rädda.
            Vi kommer att lyckas. Det är en förutsättning för att vi ska klara
            tillväxten.
          </note>
          <note>
            Fru talman! Avslutningsvis vill jag bara tala om att det finns
            en rad andra frågor som jag har drivit med en viss frenesi och
            som jag kommer att driva från denna kammare.
          </note>
          <note>
            Bostadspolitik
          </note>
          <note type="speaker">
            Anf. 242 MARIETTA DE POURBAIX-LUNDIN (m):
          </note>
          <note>
            Fru talman! I vissa delar av Sverige rivs relativt moderna hyreshus
            i stället för att hyran sänks. I andra delar av landet råder det
            bostadsbrist. Vem vågar investera i nya hyreshus när man vet att
            allmännyttans hyresledande roll gör det omöjligt att ta ut den
            hyra som behövs för att man ska få investeringskalkylerna att
            gå ihop.
          </note>
          <note>
            I attraktiva områden i landet tvingas folk att flytta från sina
            småhus på grund av skenande boendeskatter. Det är uppenbart att
            den socialdemokratiska bostadspolitiken har havererat. Man ska
            kalla saker vid deras rätta namn. Ett haveri ska kallas för ett
            haveri.
          </note>
          <note>
            Det är därför modigt, men samtidigt utmanande, av Socialdemokraterna
            att år efter år i sin budgetproposition skriva bland annat följande:
          </note>
          <note>
            Målet för bostadspolitiken är att alla ska ges förutsättningar
            att leva i goda bostäder till rimliga kostnader och i en stimulerande
            och trygg miljö inom långsiktigt hållbara ramar. Bostaden är en
            social rättighet.
          </note>
          <note>
            Extra modigt, men också extra utmanande, är detta med tanke på
            att Socialdemokraterna har suttit vid makten i 61 år av de senaste
            70 åren. Därmed har de haft goda möjligheter att förverkliga sina
            mål.
          </note>
          <note>
            Att bostadspolitiken har havererat beror på att den är genomreglerad
            och genompolitiserad och på stopplagar och hinder hit, hinder
            dit. Bostadspolitiken är kostnadsdrivande och konkurrenssnedvridande.
          </note>
          <note>
            Osäkerhetsframkallande bostadssubventioner i olika skepnader
            kommer och går och återuppstår. Det har varit, och fortsätter
            att vara, mycket av att gasa och bromsa.
          </note>
          <note>
            Bostadsministern framstår som politikens Formel 1-förare. Hänsynslöst
            gasar han sig fram på ett publikfriande sätt för att sedan bromsa
            och slira i kurvorna - allt för att ge lite extra guldkant till
            den för säsongen utvalda delen av väljarna, nej, jag menar naturligtvis
            publiken.
          </note>
          <note>
            Fru talman! Eftersom jag har begränsat med talartid ska jag ge
            en kort sammanfattning av 27-årige
          </note>
          <note>
            Henriks turer på bostadsmarknaden i Stockholm.
          </note>
          <note>
            Henrik har fått jobb i Stockholm. Han har inte bott här tidigare,
            så han har inte någon hyreslägenhet eller något kontrakt som han
            kan byta med. Först bor han hos en kompis i en andrahandsetta
            på 24 kvadratmeter i två månader. Sedan flyttar kompisens flickvän
            in, och då blir det lite trångt. Henrik får ett nytt andrahandskontrakt
            på en etta som är 22 kvadratmeter stor. Jag kan fortsätta att
            beskriva alla olika bostadsbyten, men jag ska avsluta med Henriks
            sammanfattning av läget som är ganska träffande:
          </note>
          <note>
            Utan byteslägenhet, utan svart kontrakt, utan kontakter, utan
            förstahandskontrakt med förtur vill jag hävda att det är omöjligt
            att få ett förstahandskontrakt så länge vi inte har marknadshyror
            där efterfrågan styr priset. Vem släpper ifrån sig ett förstahandskontrakt
            som man kan tjäna pengar på genom att hyra ut, lagligt eller svart,
            om man inte själv ska bo kvar?
          </note>
          <note>
            Min reflexion är: Har vi redan via dyra andrahandskontrakt och
            via svarta pengar redan fått en marknadshyra i Stockholm, en marknadshyra
            utan regler och utan rättssäkerhet för hyresgästen?
          </note>
          <note>
            Linnea och Nils är båda över 80 år. De bor i Nils
          </note>
          <note>
            110 år gamla barndomshem i Stockholms norra skärgård. I dagarna
            har de just skickat in den allmänna fastighetstaxeringen. Stämningen
            är dämpad, för att inte säga dyster. De kommer inte att ha råd
            att bo kvar. Fastighetsskatten kommer att öka, och trots den så
            kallade begränsningsregeln kommer de att få betala 5 600 kr varje
            månad i boendeskatt. De är rika på papperet och måste också betala
            förmögenhetsskatt på sitt hus.
          </note>
          <note>
            Det är inget stort hus, 104 kvadratmeter. Tomten är bara på 626
            kvadratmeter, men mellan träden och grannarnas hus kan de skymta
            havet. Som många äldre har de betalat av på alla sina lån - man
            ska ju göra rätt för sig. Nils beskriver kallduschen så här:
          </note>
          <note>
            Jag trodde att man skulle få sina sista dagar här.
          </note>
          <note>
            Men det verkar som att de ska köra ut oss. Det ständiga flytthotet
            går ut över nattsömnen. Varför ska vi tvingas att flytta av skatteskäl?
            Låna till boendeskatterna i bank var det socialdemokratiska rådet
            under valrörelsen. Ja, det håller kanske i några år, men vad ska
            jag göra sedan? Det kommer inte att gå ihop.
          </note>
          <note>
            Vare sig lån eller pension kommer att räcka till att betala de
            löpande kostnaderna, skatt, amorteringar och ränta.
          </note>
          <note>
            Ni minns kanske de tjusiga målformuleringarna som jag läste upp
            i början av mitt anförande om att alla ska ges goda förutsättningar
            att leva i goda bostäder till rimliga kostnader och så vidare.
            Är en boendeskatt på 6 000 kr i månaden rimliga kostnader?
          </note>
          <note>
            Det pratas om alla i målformuleringarna. Räknas inte
          </note>
          <note>
            Linnea och Nils bland dem? Varför är inte en bostad en social
            rättighet för dem? Inga mål tycks gälla för
          </note>
          <note>
            Linnea och Nils. För oss moderater innebär välfärd att ha råd
            att bo kvar.
          </note>
          <note>
            Med färre regler, färre hinder, inga stopplagar, lägre skatter
            får vi en bostadspolitik för människor.
          </note>
          <note>
            Det innebär inte ett laglöst land, för även i moderaternas värld
            finns det regler, men de är till för att ge folk möjlighet att
            bygga och bo till rimliga kostnader, möjligheter att välja boende
            i hyreshus, bostadsrätt, äganderätt, radhus, möjlighet att välja
            boende i villa, flerfamiljshus på höjden eller på längden. Med
            möjlighet att skattefritt hyra ut en del av sin privatbostad skulle
            vi dessutom snabbt kunna få fram många nya studentbostäder.
          </note>
          <note>
            Jag antar att Socialdemokraternas devis från valrörelsen "Stolt,
            men inte nöjd" inte gäller bostadspolitiken.
          </note>
          <note>
            Fru talman! "Bekymrad och skamsen" är en mer passande devis.
          </note>
          <note type="speaker">
            Anf. 243 ANDERS YGEMAN (s) replik:
          </note>
          <note>
            Fru talman! Det var intressant att höra att Margareta de Pourbaix-Lundin
            i inledningen av sitt anförande sade att inflyttningshyrorna i
            Sverige är för låga och att de inte ger kostnadstäckning. Jag
            vill då helt enkelt fråga: Hur höga hyror tycker Marietta de Pourbaix-Lundin
            att det ska bli? Vi har inflyttningshyror i
          </note>
          <note>
            Stockholm som ligger på 10 000-12 000 kr i månaden för en normal
            lägenhet. Tycker Marietta de Pourbaix-Lundin att hyrorna ska ligga
            på 15 000 kr eller
          </note>
          <note>
            20 000 kr? När får fastighetsägarna kostnadstäckning enligt Marietta
            de Pourbaix-Lundin?
          </note>
          <note>
            Det är märkligt att Moderaterna säger att vi ljuger om marknadshyror
            samtidigt som de står i talarstolen och talar sig varma för desamma.
            Är ni för marknadshyror, Marietta de Pourbaix-Lundin?
          </note>
          <note type="speaker">
            Anf. 244 MARIETTA DE POURBAIX-LUNDIN (m) replik:
          </note>
          <note>
            Fru talman! Jag vill börja med frågan om marknadshyror. Jag har
            länge undrat när Socialdemokraterna, inte Anders Ygeman utan bostadsministern,
            ska presentera en proposition som stämmer överens med
          </note>
          <note>
            Socialdemokraternas kongressbeslut från hösten
          </note>
          <note>
            2001. Där pratar ni om att parterna på hyresmarknaden bör ges
            ett ökat ansvar och möjlighet att genomföra en flexibel hyressättning
            som tar hänsyn till de olika villkor som gäller på de olika bostadsmarknaderna.
            För att garantera stabilitet och trygghet ska en förhandlad inflyttningshyra
            i nyproduktion inte kunna omförhandlas inom fyra år.
          </note>
          <note>
            Är inte detta ett steg mot marknadshyror, även om ni nu kallar
            det för någonting annat? Jag undrar: När kommer detta förslag?
          </note>
          <note>
            Det stora bekymret på bostadsmarknaden till exempel här i Stockholm
            är att det byggs för få lägenheter. Det är därför som marknaden
            inte funkar.
          </note>
          <note type="speaker">
            Anf. 245 ANDERS YGEMAN (s) replik:
          </note>
          <note>
            Fru talman! Talmannen kan säkert informera Marietta om att hon
            kan ställa repliker och frågor till andra talare. Nu ska hon svara
            på mina frågor: Hur hög ska hyran vara? Vill Marietta de Pourbaix-
          </note>
          <note>
            Lundin införa marknadshyror? Jag vill det inte.
          </note>
          <note>
            Vi kommer att driva igenom den politik som partikongressen har
            beslutat om, självklart.
          </note>
          <note type="speaker">
            Anf. 246 MARIETTA DE POURBAIX-LUNDIN (m) replik:
          </note>
          <note>
            Fru talman! Då ser jag med glädje fram emot att det här förslaget
            ska komma. Det som jag återgav är ett beslut som ni har fattat
            på er partikongress.
          </note>
          <note>
            När det gäller varför det kostar så mycket att bygga vet både
            Anders Ygeman och jag att en stor del av byggkostnaderna utgörs
            av olika skatter. Ungefär
          </note>
          <note>
            60 % utgör olika skatter. Om vi började med att ta bort en del
            av dessa skatter, skulle vi kanske kunna få ett boende som är
            betydligt billigare än vad det är i dag.
          </note>
          <note>
            Anf. 247 SIW WITTGREN-AHL (s) replik:
          </note>
          <note>
            Fru talman! Jag vill bara fråga på vilket sätt Henrik skulle
            fått lägenhet om man hade infört marknadshyror i Stockholm.
          </note>
          <note type="speaker">
            Anf. 248 MARIETTA DE POURBAIX-LUNDIN (m) replik:
          </note>
          <note>
            Fru talman! Vi kan ju inte påstå att vi har en bostadsmarknad
            i dag, med den genomreglerade marknad som vi har. Man får inte
            sätta hyrorna hur man vill. Det är bostadssubventioner för vissa
            lägenheter som gör att marknaden blir väldigt snedvriden. I andra
            länder där man har marknadshyror, ja, där får man faktiskt lägenheter.
          </note>
          <note>
            Anf. 249 SIW WITTGREN-AHL (s) replik:
          </note>
          <note>
            Fru talman! Det var inget svar på min fråga. Min fråga är: På
            vilket sätt hade Henrik fått lägenhet i
          </note>
          <note>
            Stockholm om man hade haft marknadshyror?
          </note>
          <note type="speaker">
            Anf. 250 MARIETTA DE POURBAIX-LUNDIN (m) replik:
          </note>
          <note>
            Fru talman! Henrik hade fått en lägenhet därför att han hade
            kunnat betala den hyra som hade gällt. I dag är det ingen som
            släpper ett förstahandskontrakt av precis de skäl som jag räknade
            upp, för varför ska man göra det när man kan hyra ut en lägenhet
            på det här sättet?
          </note>
          <note>
            Jag har inte sagt att vi ska införa marknadshyror rakt av, men
            jag frågar igen: Är det inte det vi redan har fast på en svart
            marknad, en väldigt osäker marknad?
          </note>
          <note type="speaker">
            Anf. 251 OWE HELLBERG (v) replik:
          </note>
          <note>
            Fru talman! Först vill jag välkomna Marietta de
          </note>
          <note>
            Pourbaix-Lundin till de bostadspolitiska debatterna framöver
            under mandatperioden.
          </note>
          <note>
            I början av 90-talet byggde vi 70 000 bostäder i
          </note>
          <note>
            Sverige, och den borgerliga regeringen införde ett nytt räntebidragssystem.
            Vi har sett hur utvecklingen av det har varit under de senaste
            tio åren. Utvecklingen har gått i en riktning så att stödet är
            väldigt litet.
          </note>
          <note>
            Också bostadsbyggandet är väldigt lågt när det gäller hyresrätter
            som efterfrågas i dag.
          </note>
          <note>
            Nu säger Marietta de Pourbaix-Lundin att det beror på höga skatter.
            Jag har tittat på Moderaternas förslag och då sett att det bara
            är marginella ändringar av fastighetsskatten som man föreslår.
            Hur ska vi då få flera bostäder?
          </note>
          <note type="speaker">
            Anf. 252 MARIETTA DE POURBAIX-LUNDIN (m) replik:
          </note>
          <note>
            Fru talman! Jag vet inte om våra förslag till skattesänkningar
            i andra sammanhang brukar kallas marginella. Vi brukar tvärtom
            bli beskyllda för helt andra saker. Det handlar om fastighetsskatten,
            men faktiskt också om skatten på arbete. För att kunna bygga måste
            vi ju ha någon som jobbar. Det är en del av det hela. Det är märkligt
            att ni nu helt plötsligt förringar de moderata skattesänkningar
            som ni annars brukar prata om i helt andra termer.
          </note>
          <note type="speaker">
            Anf. 253 OWE HELLBERG (v) replik:
          </note>
          <note>
            Fru talman! Jag förringar dem inte. Jag kan bara inte se att
            de, som Marietta de Pourbaix-Lundin påstår, ska få effekten ett
            högre bostadsbyggande. Det handlar väl helt enkelt om att ni förutsätter
            högre hyror. Det pratas om att fastighetsägarna måste få intäkter
            för sina kostnader. Vi har ju sett att det som byggs i Stockholm
            till exempel är för 3 % av befolkningen. Den marknaden börjar
            bli rätt mättad, så det är nog andra hyresnivåer vi måste ha i
            nyproduktionen.
          </note>
          <note type="speaker">
            Anf. 254 MARIETTA DE POURBAIX-LUNDIN (m) replik:
          </note>
          <note>
            Fru talman! Om vi nu hade marknadshyror skulle hyrorna variera
            väldigt mycket. Jag bor inte i själva
          </note>
          <note>
            Stockholm, jag bor utanför Stockholm. Där skulle hyrorna vara
            betydligt lägre om det var en annan, friare hyressättning än den
            vi har i dag. Det är väldigt märkligt att de som bor ute i min
            kommun ska betala enormt höga hyror i förhållande till hur de
            bor. Det är en effekt av att man har ett annat hyressystem.
          </note>
          <note>
            Nu har inte Moderaterna föreslagit detta rakt av, men vi måste
            börja fundera i de termerna. Och det var faktiskt vad Socialdemokraterna
            gjorde på sin partikongress, även om man nu försöker dölja detta.
          </note>
          <note type="speaker">
            Anf. 255 NINA LUNDSTRÖM (fp):
          </note>
          <note>
            Fru talman! Stor bostadsbrist råder i storstadsregioner men också
            i kommuner i andra delar av landet som ser tillväxten öka. Många
            människor saknar möjlighet att hitta en bostad eller byta bostad.
            Å andra sidan rivs bostadshus i vissa delar av landet. Flera kommuner
            har hamnat i en svår ekonomisk situation med anledning av tomma
            lägenheter.
          </note>
          <note>
            Krisen i bostadssektorn har grundlagts under en lång tid. Det
            är bostadsbrist i storstäderna, liten tillgång till planlagd mark,
            svarta kontrakt, rivning av fullt användbara lägenheter på krisorter,
            omständliga bygglovsprocesser, krångliga byggregler, bristande
            konkurrens, höga kostnader för byggandet och för liten individuell
            valfrihet. Och många människor saknar bostad.
          </note>
          <note>
            Rapporter från Boverket visar att det är betydligt fler kommuner
            än tidigare som rapporterar bostadsbrist. Enligt Boverkets prognos
            råder i dag bostadsbrist i sammanlagt 116 kommuner.
          </note>
          <note>
            Det låga bostadsbyggandet i tillväxtområdena håller på att bli
            en av de avgörande flaskhalsarna när det gäller tillväxt. I dag
            kunde vi läsa i en av dagstidningarna att människor måste flytta
            från Stockholms län på grund av bland annat bostadsbristen. På
            andra håll i landet är problemen de motsatta. Flest lediga lägenheter
            i landet finns i Gävleborgs län med 7,7 %.
          </note>
          <note>
            Vidare bedömer Boverket att sammanlagt 5 500 lägenheter kan komma
            att rivas under åren 2002 och
          </note>
          <note>
            2003.
          </note>
          <note>
            Hyresmarknadens problem manar till eftertanke.
          </note>
          <note>
            Behöver bostadsmarknaden fler eller färre regleringar och mer
            av snåriga regler och bidragssystem? Vi i
          </note>
          <note>
            Folkpartiet liberalerna anser att det är fel väg att gå.
          </note>
          <note>
            Fru talman! Vi i Folkpartiet liberalerna vill se en ny bostadspolitik.
            Den enskilda människans möjligheter att ta makt över sin egen
            situation måste stå i fokus när framtidens bostadspolitik formas.
            Vad och hur vi bygger avgör i stor utsträckning hur samhällen
            utformas. Förutsättningarna för mångfald, valfrihet och integration
            grundläggs redan i och med planerandet och byggandet av bostäder.
          </note>
          <note>
            Vårt recept är att skapa en ny politik som tar sikte på att öka
            människors möjligheter att ta makten över det egna boendet. Det
            innebär bland annat större utrymme för privat ägande, lägre beskattning,
            färre krångliga regleringar, ökad konkurrens, tydligare marknadsmekanismer,
            pressade produktionskostnader för byggandet och översyn av finansieringen
            av byggandet. Att kunna planera sin ekonomi och att veta förutsättningarna
            är viktigt.
          </note>
          <note>
            Fru talman! Ökat bostadsbyggande förutsätter långsiktiga, goda
            spelregler och sänkta skatter - inte fler kortsiktiga, snåriga,
            snävt riktade bidrag.
          </note>
          <note>
            Folkpartiets bostadspolitik fokuserar på att skapa bättre villkor
            och spelregler som håller långsiktigt.
          </note>
          <note>
            Ytterligare åtgärder i vår politik innefattar förstärkningar
            av den enskildes möjligheter genom mer pengar i den egna plånboken.
            Det gäller exempelvis ökade satsningar på barnfamiljers ekonomi.
            Vi har observerat att regeringen anger hushållens inkomster som
            en viktig faktor för att stimulera bostadsbyggandet.
          </note>
          <note>
            Fru talman! Jag vill ge exempel på några av de områden som vi
            har identifierat som direkt kan påverka bostadspolitiken i en
            positiv riktning. Vi vill se sänkt beskattning på boendet. Fastighetsskatten
            och förmögenhetsskatten bidrar till att många människor, både
            i låga och normala inkomstlägen, försätts i en mycket svår situation.
            Fastighetsskatten är omöjlig att planera för, och många har inte
            pengar i handen för att kunna betala för den. Dessutom tillkommer
            förmögenhetsskatten.
          </note>
          <note>
            Dagens beskattning medför negativa konsekvenser. Byggandet hämmas.
            För många människor blir kostnaden mycket betungande. En del tvingas
            till och med flytta från bostäder de vill bo kvar i. Tilltron
            till skattesystemet undermineras. Fastighetsskatten måste avvecklas.
            Vi har föreslagit fyra och en halv miljarder kronor i Folkpartiets
            ekonomiska motion till detta.
          </note>
          <note>
            Fru talman! Det behövs fler bostäder för studenterna. Tillgången
            till bostäder för studenter är i dagsläget oerhört dålig på vissa
            studieorter, framför allt i de större städerna. Vi anser att många
            åtgärder behövs men anger här några. Först har vi möjligheten
            att omvandla tomma kontor till studentbostäder. Vi har identifierat
            planförfarandet som en viktig nyckel för att underlätta detta.
            Pressade byggkostnader, där marknaden har ett specifikt ansvar,
            är ytterligare en faktor. Dessutom skulle skattefrihet för uthyrning
            av rum i privatbostäder göra det möjligt att snabbt få fram betydligt
            fler lagliga hyresrum.
          </note>
          <note>
            Vi vill också se friare hyressättning i nyproduktion. Ett viktigt
            skäl till att det i dag inte byggs hyresbostäder är svårigheterna
            att räkna hem en ekonomiskt hållbar kalkyl. Avkastningen blir
            helt enkelt för dålig. Regeringen tycks dela vår uppfattning.
            I budgetpropositionen anges att svag lönsamhet i nyproduktionen
            är en tillbakahållande faktor för bostadsbyggandet. Där har vi
            och regeringen samma uppfattning.
          </note>
          <note>
            I övrigt vill vi också möjliggöra för folk att få bestämma om
            de vill bo i hyresrätt eller bostadsrätt. Vi tror att det ökar
            integrationen.
          </note>
          <note>
            Vi vill vidare revidera utjämningssystemet på grund av att kommuner
            i dag väljer att inte bygga beroende på de negativa konsekvenser
            som finns. Vi vill införa ägarlägenheter. Vi vill också se till
            att fler fastighetsägare kommer in på marknaden, det vill säga
            göra något åt de kommunala monopolen.
          </note>
          <note>
            Fru talman! Detta är några av de punkter som vi har i vår politik
            för en liberal bostadspolitik där människor själva får möjlighet
            att välja hur de vill bo.
          </note>
          <note type="speaker">
            Anf. 256 OWE HELLBERG (v) replik:
          </note>
          <note>
            Fru talman! Välkommen in i bostadsdebatten, Nina Lundström! I
            sitt anförande nämnde Nina Lundström Gävleborgs län som ett län
            med många tomma lägenheter. Jag kommer därifrån, och jag kan garantera
            Nina Lundström att det inte är fastighetsskatten som är det stora
            problemet i de kommunerna när det gäller boende och tomma lägenheter.
            Det handlar om befolkningsutvecklingen. Man måste faktiskt riva
            en del bostäder i de här regionerna med tanke på de prognoser
            som finns för befolkningstillväxten.
          </note>
          <note>
            Därför tycker vi från Vänsterpartiets sida att det är bra att
            det finns en statlig bostadsnämnd som har möjlighet att hjälpa
            en del kommuner med de problem som man har. Det är merkostnader
            för att riva och det är merkostnader med avskrivningar. Det här
            tycker tydligen inte Folkpartiet är någon bra idé, och jag undrar
            lite grann varför.
          </note>
          <note type="speaker">
            Anf. 257 NINA LUNDSTRÖM (fp) replik:
          </note>
          <note>
            Fru talman! Vi tycker att det är viktigt att fundera över varför
            det har blivit så här. Det är viktigt att inte fortsätta framåt
            utan att ha lärt något av hur det har sett ut historiskt sett.
            Jag kommer själv från en kommun som drabbades mycket hårt under
            en period med tanke på hur finansieringssystemet såg ut. Man byggde
            mycket i slutet av 80-talet och har kämpat med konsekvenserna
            under stora delar av 90-talet.
          </note>
          <note>
            Jag, och vi, menar att vi också måste se på helheten i det bidragssystem
            som har funnits och lära av det. Nu får vi ta konsekvenserna av
            det som har skett.
          </note>
          <note>
            Självfallet är det så att man måste hjälpa kommunerna, men vi
            måste också lära framåt av det.
          </note>
          <note type="speaker">
            Anf. 258 OWE HELLBERG (v) replik:
          </note>
          <note>
            Fru talman! Det sprids en del myter om de här kommunerna. I min
            egen kommun, Ockelbo kommun, har vi inte byggt några hyresrätter
            sedan 1982, så jag kan knappast betrakta det som att kommunen
            är oseriös när det gäller bostadsbyggande. Det handlar helt enkelt
            om befolkningsutveckling. Då hjälper det inte med avregleringar
            eller andra regelförändringar för att ändra de här förhållandena.
            Det är befolkningsstrukturen och utvecklingen av näringslivet
            som är grunden. Då menar jag att man faktiskt måste ge stöd och
            hjälp, men det vill inte Folkpartiet göra.
          </note>
          <note>
            Ni avvisar de här möjligheterna.
          </note>
          <note type="speaker">
            Anf. 259 NINA LUNDSTRÖM (fp) replik:
          </note>
          <note>
            Fru talman! Självfallet anser också Folkpartiet att det krävs
            många andra insatser. Anledningen är, precis som vi hör här, att
            det exempelvis inte finns arbetstillfällen. Det sker en stor utflyttning.
            Hamnar man i den situationen måste man se till att kommunernas
            ekonomiska situation inte blir fullständigt ohållbar. Det vi menar
            med vårt sätt att se är att det krävs många olika typer av åtgärder.
            Det finns ingen quick fix eller något unikt exempel i sig utan
            det krävs en mängd åtgärder i och med att det är en väldigt komplex
            situation.
          </note>
          <note type="speaker">
            Anf. 260 ANDERS YGEMAN (s) replik:
          </note>
          <note>
            Fru talman! Jag vill också börja med att hälsa Nina Lundström
            välkommen till bostadsdebatten. Nina
          </note>
          <note>
            Lundström vill ju i likhet med Marietta de Pourbaix-
          </note>
          <note>
            Lundin ha högre inflyttningshyror. Eftersom Marietta de Pourbaix-Lundin
            inte kunde svara på frågan hoppas jag att Nina Lundström har ett
            bra svar: Hur mycket högre inflyttningshyror vill Nina Lundström
            ha? I dag ligger de ju på 10 000-12 000 i månaden för en normal
            lägenhet i Stockholm. Hur mycket högre måste de bli, enligt Nina
            Lundström?
          </note>
          <note type="speaker">
            Anf. 261 NINA LUNDSTRÖM (fp) replik:
          </note>
          <note>
            Fru talman! Den frågan är minst lika viktig att ställa till Socialdemokraterna.
            Vi har ju exakt samma konstruktion i vår inställning som ni har
            haft på er kongress. Vi menar att det i exempelvis Stockholms
            län finns ett stort bekymmer i detta att det är en stor brist
            på utbud. Å andra sidan kan vi fråga: Varför ska människor som
            bor långt ute i förorterna, med en jämförelsevis mycket låg standard,
            betala så exceptionellt höga hyror i dag? Det är också en oerhört
            viktig frågeställning. Men det är en brist i utbud och efterfrågan,
            och där kan jag säga att jag också ser fram emot att få höra hur
            Socialdemokraterna själva har tänkt sig att lösa frågan. Vi har
            ju kommit fram till precis samma slutsats.
          </note>
          <note type="speaker">
            Anf. 262 ANDERS YGEMAN (s) replik:
          </note>
          <note>
            Fru talman! Jag vet inte om det är något problem med högtalarsystemet
            eller om min frågeställning var otydlig. Hur mycket högre anser
            Nina Lundström att hyrorna måste vara eftersom hon ändå lägger
            fram det förslaget och säger att hyrorna i dag är för låga. Hur
            mycket högre vill Nina Lundström att hyrorna ska vara? Nu har
            jag haft fyra chanser att få ett svar. Kanske får jag ett svar
            den här sista gången.
          </note>
          <note type="speaker">
            Anf. 263 NINA LUNDSTRÖM (fp) replik:
          </note>
          <note>
            Fru talman! Då ska jag tala extra tydligt för att försöka göra
            mig förstådd. Hela vår bostadspolitiska motion bygger på en rad
            åtgärder för att också se till att det finns ett utbud av bostäder.
            Självfallet är det så, som hypotesen ter sig här, att har vi en
            exceptionell stor brist kommer vi också att ha en exceptionellt
            stor ökning av hyreskostnader i nyproduktion. Vi menar att med
            vår politik kommer det att byggas betydligt mer. Det kommer att
            skapa en press på hyressättningen och på produktionskostnaderna.
          </note>
          <note type="speaker">
            Anf. 264 GÖRAN HÄGGLUND (kd):
          </note>
          <note>
            Fru talman! Bostadspolitiken är ett område som jag anser vara
            alldeles för lågt placerat på den politiska agendan. Förra veckan
            läste jag att en ledarskribent skrev om "det numera ganska betydelselösa
            bostadsutskottet". Det kan få en att fundera lite över vad som
            föranleder en sådan formulering. Är det att alla bostadspolitiska
            frågor nu är lösta? Är det att det råder en perfekt balans mellan
            tillgång och efterfrågan på bostäder i vårt land? Är det att boendekostnaderna
            är rimliga? Nej, så är det inte. Svaret är nej på alla de frågorna.
          </note>
          <note>
            Det råder bostadsbrist i 116 av landets kommuner, redovisar regeringen
            i budgetpropositionen. I många andra kommuner råder ett överskott
            av bostäder. Vi har en illa fungerande marknad där byggandet går
            på sparlåga och svarta pengar cirkulerar för att man ska komma
            över attraktiva hyreskontrakt. Många barnfamiljer betalar en tredjedel
            av den disponibla inkomsten för boendet.
          </note>
          <note>
            Regeringens mål är 120 000 nya lägenheter på fyra år, alltså
            30 000 lägenheter per år. I år kommer byggandet att stanna på
            20 000 lägenheter. Varken
          </note>
          <note>
            Boverket eller byggindustrin tror att målet kommer att nås nästa
            år. Boverket räknar då med 21 000 lägenheter. Byggindustrin förutspår
            ungefär samma nivå.
          </note>
          <note>
            Boverket tror inte att regeringens mål om 120 000
          </note>
          <note>
            bostäder under åren 2003-2006 kommer att nås. Man säger att det
            behövs fler åtgärder för den sakens skull.
          </note>
          <note>
            Regeringens politik bäddar för en betydande osäkerhet på bostadsmarknaden
            och byggmarknaden.
          </note>
          <note>
            Osäkerhet är förstås någonting som hatas av den som överväger
            att göra de stora investeringar som man gör när man bygger för
            många år framöver. Genom att regeringen vägrar att ge klara besked
            stannar byggandet av, och lägenheterna kommer inte till.
          </note>
          <note>
            I budgetpropositionen är regeringen minst sagt vag när man skriver
            om momssänkning för vissa lägenhetstyper. Man skriver att man
            "avser att utreda förutsättningarna för att sänka momskostnaderna
            för särskilt angeläget byggande". Vidare skriver man att
          </note>
          <note>
            "en sänkning av momskostnaderna bör prövas för produktion av
            studentbostäder och äldrebostäder".
          </note>
          <note>
            För att dessa meningar inte ska ge någon vägledning alls skriver
            man också oklart om vilka kategorier som kan komma att omfattas.
            Det som jag citerade gällde ju enbart studentbostäder och äldrebostäder,
            men det gäller kanske inte alls bara dem. Senare heter det nämligen
            att man ska "pröva förutsättningarna för mindre hyreslägenheter"
            genom samma åtgärd.
          </note>
          <note>
            För dem som läser budgetpropositionen - de är i och för sig inte
            många - är regeringens besked desto viktigare. När man har läst
            detta är det oklart om tidpunkten för förändringar, om förändringar
            över huvud taget kommer till stånd och dessutom vilken typ av
            bostadsprojekt som kan bli aktuella.
          </note>
          <note>
            För att fullfölja förvirringen heter det vidare att eventuella
            förändringar "kan aktualisera förändringar i de nuvarande investeringsbidragen
            för hyresbostäder och studentbostäder", vilket väl bör tolkas
            som att de nuvarande investeringsbidragen minskar eller upphör.
            För den som anser att långsiktigt stabila spelregler är nödvändiga
            för att få till stånd ett byggande som lyfter statistiken till
            gagn för dem som i dag inte kan få eller som behöver en annan
            bostad är detta ganska dyster läsning.
          </note>
          <note>
            Jag vill tacka statsrådet för att han är här och deltar i debatten,
            och jag vill ge honom möjlighet att skingra dimmorna genom att
            svara på några frågor.
          </note>
          <note>
            För de första: Är det klart att regeringen i förhållande till
            EU kommer att kunna sänka momsen över huvud taget?
          </note>
          <note>
            För det andra: För vilken typ av bostäder vill regeringen ha
            lägre moms vid byggandet?
          </note>
          <note>
            För det tredje: Vid vilken tidpunkt kommer en sådan här förändring
            att ske?
          </note>
          <note>
            För det fjärde: Hur kommer nuvarande investeringsbidrag att påverkas?
          </note>
          <note>
            Detta är frågor som det är oerhört angeläget att få svar på,
            för oss som i riksdagen planerar budgeten för det kommande året,
            men naturligtvis framför allt för alla dem som funderar på om
            de ska våga sätta spaden i jorden och därmed se till att fler
            lägenheter kommer till stånd.
          </note>
          <note>
            Kristdemokraternas uppfattning är att fastighetsskatten ska avskaffas.
            Vi vill sänka kostnaden för nyproduktion av flerfamiljsbostäder
            genom en permanent momsåterföring som ger samma effekt som en
            halverad byggmoms. Vi vill se förenklingar i planprocessen genom
            färre instanser och att regeringen avlastas den slutliga prövningen.
          </note>
          <note>
            Vi vill se en översyn av hyressättningssystemet.
          </note>
          <note>
            Nyproduktionen bör under en karenstid undantas från bruksvärdesreglerna.
            Under denna tid får hyran inte höjas.
          </note>
          <note>
            Vi vill åstadkomma åtgärder för att främja konkurrensen inom
            byggsektorn. Vi anser vidare att skatten vid uthyrning av del
            av bostad bör sänkas.
          </note>
          <note type="speaker">
            Anf. 265 OWE HELLBERG (v) replik:
          </note>
          <note>
            Fru talman! Välkommen till bostadsdebatten, Göran Hägglund. Nu
            har Göran Hägglund chansen att ta upp de frågor som vi har diskuterat
            i bostadsutskottet.
          </note>
          <note>
            Det var ett väldigt tyckande om regeringspolitiken, och det sades
            inte särskilt mycket om var Kristdemokraterna står i de här frågorna.
          </note>
          <note>
            Jag måste ställa frågan om halveringen av momsen. Har inte också
            Kristdemokraterna besvär med den frågan? Enligt EU:s direktiv
            får det ju bara användas inom socialpolitikens område. Jag skulle
            vilja att Göran Hägglund kommenterar det.
          </note>
          <note>
            Min andra fråga gäller ert fastighetsskatteförslag, som jag ser
            som en gigantisk omfördelning från fattiga områden till rika tillväxtområden.
            Ni vill ta bort skatten där det kostar som mest och betala det
            med minskade statsbidrag till kommuner överlag. För ni inte något
            slags omvänd Robin Hood-politik i fastighetsskattefrågan?
          </note>
          <note type="speaker">
            Anf. 266 GÖRAN HÄGGLUND (kd) replik:
          </note>
          <note>
            Fru talman! Det var ganska stora frågor för att klara av på en
            minut. Det blir korta svar.
          </note>
          <note>
            Regeringen tänker göra en momssänkning för vissa kategorier.
            Där kan man möjligen ha framgång gentemot EU, men om det vet vi
            i bostadsutskottet ingenting i dag.
          </note>
          <note>
            I stället för att vänta på osäkra besked från en annan part har
            vi för vår del tänkt lösa detta genom att skatten för den som
            bygger reduceras i en omfattning som motsvarar hälften av den
            byggmoms man har erlagt när man har producerat bostäderna. Det
            möter inga problem med gällande EU-regler.
          </note>
          <note>
            Är vårt borttagande av fastighetsskatt en massiv överföring av
            resurser från fattiga till rika? Nej. Svaret är nej. Vi får avgifter
            som är mer anpassade till förmågan att betala än dagens system
            är, som inte tar någon som helst hänsyn till bärkraften.
          </note>
          <note type="speaker">
            Anf. 267 OWE HELLBERG (v) replik:
          </note>
          <note>
            Fru talman! Ni tar inte särskilt stor hänsyn till dem som bor
            i glesbygd och områden där taxeringsvärdena är låga. De får faktiskt
            en ökad fastighetsavgift i stället för den fastighetsskatt de
            betalar i dag.
          </note>
          <note>
            Det tycker jag är anmärkningsvärt.
          </note>
          <note>
            När det gäller momsåterföringen verkar Kristdemokraterna stödja
            vilka projekt som helst, även lyxbostäder med produktionskostnader
            på kanske
          </note>
          <note>
            25 000-30 000 kr per kvadratmeter. Är det vad vi behöver i det
            ekonomiska läge som råder, och har ni någon uppfattning om kostnaderna
            för detta, Göran
          </note>
          <note>
            Hägglund?
          </note>
          <note type="speaker">
            Anf. 268 GÖRAN HÄGGLUND (kd) replik:
          </note>
          <note>
            Fru talman! Vårt förslag är att den kommunala avgiften ska begränsas
            till 2 600 kr per småhus och
          </note>
          <note>
            800 kr per lägenhet. Detta har vi finansierat fullt ut i vårt
            budgetalternativ. Vi får då en avgift som blir betydligt lägre,
            och vi blir av med fastighetsskatten, som inte tar någon hänsyn
            till den ekonomiska bärkraften hos dem som drabbas av den.
          </note>
          <note>
            Läs vår motion när det gäller momsåterföringen!
          </note>
          <note>
            Vi har finansierat detta helt och fullt.
          </note>
          <note type="speaker">
            Anf. 269 ANDERS YGEMAN (s) replik:
          </note>
          <note>
            Fru talman! Jag vill börja med att välkomna Göran Hägglund, utskottets
            ordförande, till den bostadspolitiska debatten. Jag hoppas på
            ett gott samarbete och många goda debatter här i kammaren.
          </note>
          <note>
            Min fråga till Göran Hägglund kommer inte som någon stor överraskning.
            Den lyder helt enkelt: Hur hög tycker Göran Hägglund att hyran
            ska vara, eftersom han vill att hyran ändå ska kunna höjas?
          </note>
          <note type="speaker">
            Anf. 270 GÖRAN HÄGGLUND (kd) replik:
          </note>
          <note>
            Fru talman! Jag tycker att hyrorna ska vara lägre än de är i
            dag.
          </note>
          <note>
            I dag är det tyvärr så, att om man väcker förslag på det bostadpolitiska
            området dyker det upp tusen invändningar direkt - hårda angrepp,
            som om dagens marknad fungerade alldeles perfekt. Titta ut i verkligheten
            och se vilka belopp som cirkulerar när hyreskontrakt lämnar den
            ena handen och går över i den andra! Det fungerar inte särskilt
            väl.
          </note>
          <note>
            I vår motion har vi öppnat för samma sak som den socialdemokratiska
            kongressen har sagt, nämligen möjligheten att ha en förhandlad
            inflyttningshyra som lämnas oförändrad under några år för att
            skapa stabilitet.
          </note>
          <note>
            För Socialdemokraterna tycks det vara viktigare att hålla en
            låg hyra i bostäder som inte byggs än att tillåta något högre
            hyra i bostäder som faktiskt kommer till stånd.
          </note>
          <note type="speaker">
            Anf. 271 ANDERS YGEMAN (s) replik:
          </note>
          <note>
            Fru talman! Först vill Göran Hägglund ha lägre hyror. Sedan vill
            han tillåta något högre hyror. Nu är det sjätte chansen för någon
            av de borgerliga partiernas företrädare att svara. Hur mycket
            högre hyror kan
          </note>
          <note>
            Göran Hägglund tänka sig att acceptera?
          </note>
          <note type="speaker">
            Anf. 272 GÖRAN HÄGGLUND (kd) replik:
          </note>
          <note>
            Fru talman! Anders Ygeman kommer inte att få något svar i form
            av ett belopp från mig heller. Detta är nämligen en fråga som
            är svår och som man bör närma sig med stor försiktighet för att
            det inte ska få oönskade sociala konsekvenser. Jag antar att detta
            också är anledningen till att Socialdemokraterna trots kongressbeslutet
            i precis samma riktning ännu inte har kommit med något förslag.
            Men jag tycker att det är viktigt att regeringen utreder detta.
            Vi deltar gärna i detta arbete. Det viktiga är att det tillkommer
            fler bostäder och att det nuvarande stoppet bryts.
          </note>
          <note type="speaker">
            Anf. 273 RIGMOR STENMARK (c):
          </note>
          <note>
            Fru talman! Framtiden är en utmaning, inte minst inom bostadspolitikens
            område. Alla människor i hela vårt avlånga Sverige är beroende
            av den. Den är hörnstenen i svensk samhällsplanering.
          </note>
          <note>
            Det ligger ett tungt ansvar och stora utmaningar i att forma
            bostadspolitiken och framtidens samhälle.
          </note>
          <note>
            Bostadsbristen och de bostadslösas frustration, bostadsöverskottet
            och ökat främlingskap är bilder som dominerar den bostadspolitiska
            debatten. Regering och riksdag måste ta ett stadigt grepp om bostadspolitiken.
            Det är en tung uppgift som fordrar fokus.
          </note>
          <note>
            Bostadspolitiken har både en social och en fysisk dimension.
            Vardagen måste fungera för människor.
          </note>
          <note>
            Centerpartiet har i sin bostadsmotion lyft fram en rad frågor
            på detta område. Tiden här i dag räcker bara för att jag ska belysa
            några frågor.
          </note>
          <note>
            Fru talman! Jag vill börja med att tala om en framtidsutmaning.
            Det gäller segregationen i vårt samhälle och åtgärder mot den
            så att hela vårt samhälle blir ett samhälle där människor möts.
          </note>
          <note>
            De misstag som begicks i och med planeringen av det så kallade
            miljonprojektet för några decennier sedan, då många bostäder snabbt
            producerades, får inte upprepas.
          </note>
          <note>
            Vi står nu inför samma utmaning som då. Byggandet behöver sätta
            fart. Men misstagen får inte upprepas. De lägenheter som byggdes
            byggdes snabbt, byggdes så billigt som möjligt ur flera aspekter,
            och kvaliteten blev dålig. Att projekten dessutom var storskaliga
            med stora huskroppar utplacerade på bostadsfält skapade också
            en stadsbild som inger en upplevelse av anonymitet och opersonlighet.
          </note>
          <note>
            Bebyggelsen och boendeformerna varierades inte heller i särskilt
            stor utsträckning. Flerfamiljshus byggdes i områden för sig och
            radhus för sig. Man byggde så att säga in ett system som skilde
            människor åt. Resultatet blev segregation och försvårad integration
            av nya svenskar.
          </note>
          <note>
            När vi nu återigen står inför utmaningen med det stora ansvaret
            att se till att det finns bostäder även i våra stora storstadsområden
            måste planeringen från början vara noggrann både vad gäller ägandeformer
            och den fysiska planeringen av bostadsområden.
          </note>
          <note>
            Centerpartiet vill ha ett samhälle med mångfald och ökade möjligheter
            till självbestämmande. En blandning måste finnas av hyresrätter,
            kooperativa hyresrätter, ägarlägenheter, bostadsrätter och småhus.
          </note>
          <note>
            Vi måste ge människor med olika kulturell och social bakgrund
            en möjlighet att mötas i vardagslivet, i affären, i biblioteket,
            i skolan och i barn- och äldreomsorgen. Människor måste mötas
            på naturliga mötesplatser - ett leende i kön, en vänskaplig ton
            i affären, en sittplats bredvid varandra i bussen.
          </note>
          <note>
            Det är med stor oro vi tvingas konstatera att segregationen i
            vårt svenska samhälle fortsätter, att de politiska insatserna
            har misslyckats. Det framgår av
          </note>
          <note>
            Integrationsverkets rapportserie 2002:5. Där står följande:
          </note>
          <note>
            Menar staten allvar när det gäller att bryta segregeringen, då
            måste integrations- och segregationsperspektivet in i den generella
            politiken, inte minst in i samhällsplaneringen på regional och
            nationell nivå.
          </note>
          <note>
            Centerpartiets åsikt är att vi nu behöver motverka segregationen
            genom att mycket tydligt sätta fokus på planering, byggande och
            boende.
          </note>
          <note>
            Fru talman! Agenda för det tjugonde århundradet är också en stor
            utmaning som måste lyftas fram och som måste arbetas med mycket
            intensivt.
          </note>
          <note>
            I utvecklingen mot ett kretsloppsanpassat samhälle är det hög
            tid att nyttja de kunskaper som finns och på bred front introducera
            ekologiskt riktiga metoder i allt byggande. Människor ska inte
            behöva bli sjuka av sitt boende. Ekologiska lösningar ska enligt
          </note>
          <note>
            Centerpartiets uppfattning vara det som ska vara vägledande i
            såväl nybyggnation som vid ombyggnad och upprustning.
          </note>
          <note>
            Arbetet ute i alla våra kommuner med Agenda 21
          </note>
          <note>
            har haft stor betydelse för miljöanpassningen. Men det har dessvärre
            stagnerat på vissa håll. Som i alla andra frågor börjar det globala
            i det lokala. Klart är att vårt nationella miljöarbete måste intensifieras.
          </note>
          <note>
            Centerpartiet lyfter fram detta som ett direkt krav.
          </note>
          <note>
            Fru talman! "Det är ingen slump att den sociala och regionala
            klyvningen av vårt land bara tilltar."
          </note>
          <note>
            Det sade Centerpartiets ledare Maud Olofsson i går i partiledardebatten.
            Hon fortsatte:
          </note>
          <note>
            "Det är ingen slump att mer än 800 000 människor är sjukskrivna
            eller har förtidspension. Och det är ingen slump att nästan varannan
            kommun tappar invånare. Att hela landsändar avfolkas. Det är ingen
            slump. Det är ett systemfel vi ser. Det är den naturliga följden
            av ett samhälle där alltmer makt, alltfler beslut koncentreras
            till allt färre människor, allt längre bort."
          </note>
          <note>
            Av detta har vi sett mycket i bostadssutskottet under de senaste
            mandatperioderna då det har varit vänsterstyre. Centerpartiet
            begär en omändring av den politiken.
          </note>
          <note>
            Anf. 274 SIW WITTGREN-AHL (s) replik:
          </note>
          <note>
            Fru talman! Jag delar mycket av Rigmor Stenmarks syn på bostadssegregationen.
            Jag tycker att det är en bra beskrivning av hur vi har delat upp
            Sverige i olika bostadsområden. Och jag tycker att det är bra
            att man vill öka inflytandet när det gäller byggandet och boendet.
          </note>
          <note>
            Men på vilket sätt vill Centerpartiet vara med och stimulera
            så att vi som bor i ytterområdena får en bättre boendemiljö?
          </note>
          <note type="speaker">
            Anf. 275 RIGMOR STENMARK (c) replik:
          </note>
          <note>
            Fru talman! Det gäller som i alla andra sammanhang att det måste
            börja underifrån, vilket jag också sade. Vi måste få med människorna
            i detta planerande. Vi kan inte sitta här i Sveriges riksdag och
            besluta och här uppifrån säga vad människor ute i samhället ska
            tycka till om. Det gäller att vi får mycket mer delaktighet även
            när det gäller bostadsplaneringen.
          </note>
          <note>
            Anf. 276 SIW WITTGREN-AHL (s) replik:
          </note>
          <note>
            Fru talman! Jag tycker att det är en riktig beskrivning, och
            jag tycker att det är viktigt att det kommer underifrån. Men hur
            ska det gå till när det gäller våra ytterstadsområden? Hur ska
            jag som boende i ett ytterområde få mer makt att vara med och
            planera?
          </note>
          <note>
            Vilka resurser behöver jag? Behöver jag över huvud taget några
            resurser?
          </note>
          <note>
            Sedan tycker jag att det är ännu viktigare att Rigmor Stenmark
            påpekar att de beslut som fattas ute i kommunerna av kommuninvånarna
            ska gälla. Det gäller också beslutet om Torslanda i Göteborgs
            kommun som fattades av oss i Göteborgs kommun.
          </note>
          <note>
            Vi ville inte ha någon kommunuppdelning. Det beslutet försökte
            de borgerliga riva upp.
          </note>
          <note type="speaker">
            Anf. 277 RIGMOR STENMARK (c) replik:
          </note>
          <note>
            Fru talman! En av anledningarna till att jag ville lyfta fram
            just dessa två frågor, segregationen och miljöpolitiken, var för
            att få lyfta fram demokratiaspekten. Ekonomin återkommer vi till
            i ett annat sammanhang.
          </note>
          <note>
            Jag har själv förmånen att sitta med i nationella kommittén för
            Habitat som har att göra med samhällsplanering. Där betonar vi
            i samtliga partier det nödvändiga i att kvinnor som du och jag
            är med och formar samhället. För det fordras det egentligen inte
            mer resurser utan att vi får möjligheter. Man kan till exempel
            ta till vara kvinnoorganisationerna som remissinstanser.
          </note>
          <note type="speaker">
            Anf. 278 HELENA HILLAR ROSENQVIST (mp):
          </note>
          <note>
            Fru talman! Vård, skola och omsorg är ett mantra som har upprepats
            i ett par valrörelser som en del av oss har varit med om. Jag
            skulle vilja lägga till bostad. Eftersom vi är bostadspolitiker
            alla här är det många av oss som tycker att det är väldigt viktigt.
            Det beror kanske på att vård, skola och omsorg är viktiga ingredienser
            som vi behöver ta del av under olika perioder av vårt liv. Bo
            behöver vi göra hela tiden från det vi föds tills vi dör.
          </note>
          <note>
            Jag lyssnade lite på den debatt som var här tidigare om demonstrationer
            som försiggick på Drottninggatan och som vi tydligen har möjlighet
            att ta del av under hela veckan, vad jag förstår. Jag funderar
            lite på vilka resurser de grupper som jag ömmar särskilt för skulle
            ha att genomföra en sådan här demonstration. Jag tänker på de
            hemlösa. De tillbringar inte bara en vecka ute på gatan under
            dagtid, utan de är där dygnet runt. Det är en förfärlig situation
            och någonting som samhället måste ta ett väldigt kraftigt ansvar
            för.
          </note>
          <note>
            Studenter har en ganska prekär situation när de flyttar in till
            de stora högskoleorterna och universitetsstäderna. I det 121-punktsprogram
            som Socialdemokraterna, Vänsterpartiet och Miljöpartiet har enats
            om finns det med en punkt om bostadsgaranti för studenter, som
            man kanske kan sammanfatta det hela lite kort. Det är en idé om
            att vid tilldelning av högskoleplatser ska den kommun som gör
            anspråk på dessa högskoleplatser visa att man också kan erbjuda
            studenterna bostäder. Det är väldigt viktigt. Det har en regionalpolitisk
            effekt också eftersom det visar sig att det är mellanstora och
            mindre universitets- och högskoleorterna som kan erbjuda bostäder.
            På det viset har man möjlighet att förlägga undervisning till
            de orter som har möjlighet att ta emot studenterna.
          </note>
          <note>
            I det här 121-punktsprogrammet, som vi kommer att få ta del av
            eller har tagit del av och som kommer att få lite genomslag i
            vårt arbete i utskotten framöver, ställer vi också upp väldigt
            starka miljövillkor för investeringsbidrag. Jag är glad över att
            man har möjlighet att göra det nu. Vi ska utforma reglerna för
            detta.
          </note>
          <note>
            En sak som jag inte är så glad åt är att miljövillkoren kanske
            inte syns på det sättet riktigt. De här anslagen för ekologisk
            hållbarhet tenderar att få ge vika.
          </note>
          <note>
            Jag vet att det finns väldigt många bostadsföretag som har ansökt
            om att få bidrag ur de här anslagen men blivit nekade med hänvisning
            till att det blir ändrade villkor.
          </note>
          <note>
            En annan sak som jag inte heller är speciellt nöjd med är fastighetsskatten.
            Vi har i tidigare utredningar kommit överens om att man ska få
            göra avdrag för de miljöinvesteringar som man har gjort. Det som
            vi har kommit överens om nu i det här programmet är något slags
            nytt ROT-avdrag för miljöinvesteringar. Jag tycker att det är
            bra i och för sig. Man kan kalla det för Morot, ROT-avdrag för
            miljöomställning. Det är just en morot till dem som vill göra
            detta. Jag hoppas att det så småningom kommer att få genomslag
            i uttaget av fastighetsskatt.
          </note>
          <note>
            Många människor är kanske helt belåtna med att de får sitt hus
            uppvärderat, till exempel när man ska ta lån och när man ska sälja.
            Då är det ganska bra att ha ett högt taxeringsvärde, tycker man
            i allmänhet.
          </note>
          <note>
            Men däremot ska inte själva boendet beskattas på det sätt som
            sker. De investeringar som man en gång har gjort ska inte belasta
            en i all evighet med en hög fastighetsskatt. Men det kanske vi
            kan komma till rätta med.
          </note>
          <note>
            Själv har jag skrivit en motion som vi kommer att få ta ställning
            till i bostadsutskottet så småningom som handlar om externhandel,
            det vill säga etablering av externa köpcentrum. I valrörelsen
            propagerade jag för rullatoravstånd till affären. För oss är som
            tenderar att bli lite äldre är det naturligtvis en trygghetsfråga.
            Vi kanske inte tycker att det viktigaste är att vi kan ta vår
            lilla bil och åka och handla, utan vi vill ha möjlighet att göra
            våra dagliga inköp i närheten av vår bostad om vi envisas med
            att bo kvar där även när vi blir gamla. Det här är en väldigt
            viktig fråga, och jag vill att vi med det snaraste inför ett moratorium
            för dessa externa köpcentrum. Det har man i våra grannländer.
            I Frankrike har man en uppgörelse med de företag som etablerar
            extern handel att de också ska tillhandahålla en närbutik i bostadsområden.
          </note>
          <note>
            Sjuka hus, byggfusk och sådant är en förfärlig soppa. Om vi nu
            inte ställer ordentliga miljökrav på de byggföretag som ska bygga
            kommer vi att få ser mer av sjuka hus och byggfusk. Det måste
            stoppas till varje pris.
          </note>
          <note type="speaker">
            Anf. 279 MARIETTA DE POURBAIX-LUNDIN (m) replik:
          </note>
          <note>
            Fru talman! Jag antar att Helena Hillar Rosenqvist, precis som
            jag, vill ha en levande skärgård året runt och inte bara på sommaren.
            Då har jag en fråga.
          </note>
          <note>
            Linnéa och Nils, som jag beskrev och som inte kommer att ha råd
            att bo kvar i norra Stockholms skärgård beroende på de höga boendeskatterna,
            kommer att bli tvungna att flytta från en invand, trygg miljö.
            De är över 80 år och har bott där i hela sitt liv. Jag antar att
          </note>
          <note>
            Helena Hillar Rosenqvist, precis som jag, vet att det inte är
            så jättebra när äldre människor måste flytta.
          </note>
          <note>
            Därför vill jag fråga vad hon är beredd att göra för att de ska
            kunna ha råd att bo kvar.
          </note>
          <note type="speaker">
            Anf. 280 HELENA HILLAR ROSENQVIST (mp) replik:
          </note>
          <note>
            Fru talman! Ett sätt är ju att vänta med beskattningen tills
            man säljer sitt hus. Om de får för sig att de ska sälja eller
            om deras barn sedan ärver det kan man ha ett högre reavinstuttag.
            Det är någonting som de flesta människor ändå accepterar. Själva
            boendet ska inte beskattas i den utsträckningen. Det här är saker
            som återigen utreds. Det har utretts en gång tidigare. Några konkreta
            grejer kom man väl ändå fram till, och det är bland annat begränsningsregeln.
          </note>
          <note>
            Jag vet att den har gynnat ganska många människor men inte alla.
            Jag ser att Marietta de Pourbaix-Lundin skakar på huvudet. För
            vissa människor har begränsningsregeln gjort nytta.
          </note>
          <note type="speaker">
            Anf. 281 MARIETTA DE POURBAIX-LUNDIN (m) replik:
          </note>
          <note>
            Fru talman! Medan gräset gror så dör kon. Jag vet inte hur många
            gånger man har utrett det här. Begränsningsregeln räcker inte.
            Det är ändå 6 000 kr per månad i boendeskatt för den familj jag
            har beskrivit, ett äldre par.
          </note>
          <note>
            Men det var ett mycket intressant svar. Jag undrar om det ingår
            i er överenskommelse med Socialdemokraterna och Vänsterpartiet
            att vi inte ska ha någon fastighetsskatt utan bara en reavinstskatt.
            Det var en sensationell nyhet, måste jag säga. Är det så, vill
            jag nu få det bekräftat från Vänsterpartiet och Socialdemokraterna.
          </note>
          <note type="speaker">
            Anf. 282 HELENA HILLAR ROSENQVIST (mp) replik:
          </note>
          <note>
            Fru talman! Jag tror att de är mycket väl medvetna om detta,
            och det kanske Marietta de Pourbaix-
          </note>
          <note>
            Lundin också hade varit om hon hade ägnat en liten stund åt vårt
            partiprogram. Vi vill alltså ha en förändring av fastighetsskatten.
            Det är helt klart. Det är våra samarbetspartner mycket väl medvetna
            om. Vi håller ju på och jobbar med detta. Jag inser att det har
            en enorm effekt. Det är många andra förslag som har väckts här
            som jag vet skulle få ganska tråkiga konsekvenser för några av
            mina grannar. Jag bor alltså i en extrem glesbygd i ett avfolkningsområde.
            En del förslag skulle medföra ökad fastighetsbeskattning för dem
            som möjligtvis har det ännu sämre ställt.
          </note>
          <note type="speaker">
            Anf. 283 RIGMOR STENMARK (c):
          </note>
          <note>
            Fru talman! Jag skulle vilja fortsätta på frågan om miljöns betydelse.
            Vi vet att allergierna ökar ganska kraftigt, inte minst hos barn
            och ungdomar. Vi vet också att för att det ska kunna bli en bra
            miljö i städerna måste vi ha grönområden.
          </note>
          <note>
            Det här är frågor där jag tror att jag skulle kunna få stöda
            av Miljöpartiet.
          </note>
          <note>
            Jag vill fråga om jag kan räkna med att få ett ordentligt stöd
            av Miljöpartiet till Centerpartiets förslag att se till att det
            arbetas fram ett nationellt handlingsprogram där man beskriver
            problemen och också kommer med förslag till åtgärder, med betoning
            på just hälsa och boende.
          </note>
          <note>
            Anf. 284 HELENA HILLAR ROSENQVIST
          </note>
          <note>
            (mp) replik:
          </note>
          <note>
            Fru talman! Det kan jag lova Rigmor Stenmark.
          </note>
          <note>
            Jag räknar också med ett ömsesidigt stöd i de här frågorna. I
            Miljöpartiet har vi vid varje motionsomgång haft motioner om ett
            kraftigare producentansvar för dem som bygger och att det ska
            var mycket kraftigare än vad det är.
          </note>
          <note>
            Jag vet att det kommer förslag. Detta har varit uppe hos Konsumentverket
            och Byggkommissionen och andra. Jag har litet idéer som vi säkert
            kan utveckla.
          </note>
          <note>
            Jag tycker att vi måste komma till rätta med byggfusket. Jag
            inser att de byggföretag som själva åtar sig en förvaltning av
            fastigheterna i det långa loppet har det ekologiskt mest hållbara
            programmet för bostäder.
          </note>
          <note type="speaker">
            Anf. 285 RIGMOR STENMARK (c) replik:
          </note>
          <note>
            Fru talman! Kan jag då också räkna med att jag får Miljöpartiets
            stöd när det gäller att kvalitetsansvarig på vårt byggande ska
            vara någon som är fullständigt neutral i förhållande till industrin?
          </note>
          <note type="speaker">
            Anf. 286 HELENA HILLAR ROSENQVIST (mp) replik:
          </note>
          <note>
            Fru talman! Detaljer i detta får vi väl återkomma till. Även
            Vänsterpartiet har kvalitetsaspekter i sina motioner. Det är viktiga
            frågor och det är klart att vi ska försöka komma sams om detta.
          </note>
          <note>
            Anf. 287 Statsrådet LARS-ERIK LÖVDÉN
          </note>
          <note>
            (s):
          </note>
          <note>
            Fru talman! Under den gångna mandatperioden återtog bostadsfrågorna
            sin centrala plats på den politiska dagordningen.
          </note>
          <note>
            1990-talets kris har fått lämna plats för en mer offensiv och
            utvecklande diskussion om de bostadspolitiska uppgifterna.
          </note>
          <note>
            Bostadspolitiken är en viktig och central del av den generella
            välfärden, lika viktig som skola, vård och omsorg. En bostad är
            en social rättighet och det är därför ett samhälleligt ansvar
            att trygga bostadsförsörjningen.
          </note>
          <note>
            Vi har förtydligat kommunernas ansvar för bostadsförsörjningen.
            Det är kommunerna som har det operativa ansvaret för den lokala
            bostadspolitikens genomförande.
          </note>
          <note>
            Jag är glad över att vi nu i många kommuner i storstadsregionerna
            har kommunalpolitiker som ser bostadsfrågorna som viktiga uppgifter.
            I många av dessa kommuner, inte minst i Stockholms kommun, finns
            det starka allmännyttiga bostadsbolag som har stora möjligheter
            att bidra till ett ökat bostadsbyggande.
          </note>
          <note>
            En ökad samverkan mellan bland annat kommunerna i Stockholms
            län när det gäller bostadsbyggandet tror jag också kan bidra till
            att öka bostadsbyggandet samtidigt som det ger möjlighet att sätta
            press på produktions- och boendekostnaderna i nyproduktionen.
          </note>
          <note>
            Samtidigt med att kommunerna har återkommit till bostadsförsörjningen
            och tar ett lagstiftat ansvar för det som riksdagen fattade beslut
            om under förra mandatperioden har staten genom bland annat skärpt
            lagstiftning och investeringsbidrag tagit sitt ansvar för att
            spelreglerna och de finansiella förutsättningarna blir sådana
            att den sociala bostadspolitiken kan upprätthållas och utvecklas.
          </note>
          <note>
            Det är ett ansvar som regeringen kommer att fortsätta att ta.
          </note>
          <note>
            Starka allmännyttiga och kooperativa företag är nödvändiga för
            att motverka segregation och hålla nere boendekostnaderna.
          </note>
          <note>
            Den nya lagstiftning som nu gäller för allmännyttan och de åtgärder
            som vidtagits för att hejda utförsäljningen av allmännyttans bostäder
            är exempel på insatser för att stärka och utveckla allmännyttans
            roll på den svenska bostadsmarknaden.
          </note>
          <note>
            Den tilltagande bostadsbristen i tillväxtregionerna har krävt
            särskilda åtgärder för att öka bostadsbyggandet, särskilt gäller
            det hyresbostäder till rimliga kostnader. Investeringsbidragen
            till hyreslägenheter och studentbostäder har varit framgångsrika
            och starkt efterfrågade. Som exempel kan nämnas att investeringsbolagen
            för studentbostäder har medverkat och kommer att medverka till
            ett byggande av
          </note>
          <note>
            13 000 studentlägenheter runt om i Sverige.
          </note>
          <note>
            Samtidigt har staten tillsammans med berörda kommuner tagit ett
            stort ansvar för att klara utflyttningskommunernas problem med
            många tomma bostäder.
          </note>
          <note>
            Under den mandatperiod som ligger framför oss ska vi vidareutveckla
            den sociala bostadspolitiken. En huvuduppgift blir att öka bostadsbyggandet.
            Bostadsbristen måste undanröjas. Regeringen kommer att komplettera
            de nuvarande investeringsbidragen genom att lägga fram förslag
            om sänkt byggmoms för mindre hyreslägenheter, studentbostäder
            och äldrebostäder.
          </note>
          <note>
            Ett sådant förslag kommer att presenteras i en deparementspromemoria
            i december och riksdagen får sedan en proposition på sitt bord
            i början av nästa år.
          </note>
          <note>
            Vi kommer också att lägga förslag om hyrestak i reglerna om investeringsbidrag.
          </note>
          <note>
            Det krävs också andra åtgärder för att öka bostadsbyggandet.
            Vi räknar med att i vinter presentera ett förslag om tredimensionell
            fastighetsbildning som kan frigöra ytor inte bara i centrala områden
            i Stockholm utan också i ytterstadsområden där centrumanläggningar
            på ett bättre sätt kan utnyttjas för att bygga bostäder, men också
            för att skapa mer levande miljöer i centrumanläggningarna.
          </note>
          <note>
            Vi ser med spänning fram emot de trepartssamtal som förs mellan
            hyresgäströrelsen, SABO och Fastighetsägareföreningen om bruksvärdessystemets
            tillämpning. Jag hoppas att de samtalen ska resultera i en mer
            flexibel syn på bruksvärdessystemet. Jag kommer aldrig, i den
            position jag har, att medverka till en övergång till rena marknadshyror.
            Men det kan finnas skäl att öppna upp för större inflytande för
            hyresgästerna när det gäller individuella val. Det kan också finnas
            skäl att i systemet se till att det finns en flexibilitet i hyressättningen
            beroende på vilket läge hyresfastigheterna har.
          </note>
          <note>
            Det har fungerat bra på många håll i landet, men på en del håll
            har det varit en alltför rigid tillämpning av bruksvärdessystemet.
          </note>
          <note>
            Jag hoppas att de samtal som nu förs med intensitet mellan parterna
            på bostadsmarknaden ska leda fram till ett bra hyressättningssystem
            på sikt. Jag är inte främmande för, om parterna så begär, att
            vidta de lagstiftningsförändringar som kan erfordras.
          </note>
          <note>
            En fjärde fråga som jag vill peka på, och som är en besvärlig
            fråga, är planfrågorna. Vi jobbar nu intensivt med att åstadkomma
            en snabbare och smidigare planprocess. Den utredning som har i
            uppgift att se över plan- och bygglagen har ju att jobba med de
            här frågorna med förtur. Jag tror att det finns en samsyn i den
            här kammaren med bostadsutskottet om behovet att åstadkomma en
            mycket snabbare och smidigare planprocess. Det är ett av hindren,
            och ett icke oväsentligt hinder, i framför allt storstadsområdena
            för att snabbt få fram detaljplaner för att på det sättet möjliggöra
            ett ökat bostadsbyggandet.
          </note>
          <note>
            Samtidigt som fokus under de kommande åren måste gälla att undanröja
            bostadsbristen måste vi ta ett ansvar för att medverka i den omstrukturering
            av kommunala bostadsföretag som finns i många av utflyttningskommunerna.
          </note>
          <note>
            Det är helt enkelt så att kommunerna inte på egen hand ekonomiskt
            klarar av den utmaningen. Staten måste hjälpa till. Det är därför
            vi har inrättat Statens bostadsnämnd.
          </note>
          <note>
            Vi ska bygga det gröna folkhemmet. Det är en uppgift som berör
            många politikområden, så även de boende och byggande. I reglerna
            för investeringsbidrag kommer vi därför att inarbeta krav på hänsyn
            till ett ekologiskt uthålligt byggande och boende.
          </note>
          <note>
            Men vi måste också skärpa konkurrensen och sätta press på byggkostnaderna.
            Om någon månad kommer Byggkommissionen att lämna sina förslag
            till regeringen. Jag räknar med att vi med dessa förslag som underlag
            ska kunna skärpa konkurrensen inom byggsektorn i syfte att hålla
            igen bygg- och boendekostnaderna. Vi har redan tagit några initiativ
            i den riktningen.
          </note>
          <note>
            Genom inrättandet av Byggkostnadsforum på Boverket ska vi medverka
            till att stärka byggherrerollen.
          </note>
          <note>
            Jag tror att det är nyckeln när det gäller att åstadkomma produktionskostnader
            på rimliga nivåer.
          </note>
          <note>
            Fru talman! Jag har redan pekat på några områden där regeringen
            ska återkomma med förslag till riksdagen i syfte att förstärka
            och vidareutveckla bostadspolitiken. Huvuduppgiften för den kommande
            mandatperioden är att öka bostadsbyggandet och bygga bort bostadsbristen
            i tillväxtregionerna, samtidigt som vi ska klara omstruktureringen
            av de kommunala bostadsbolagen i utflyttningsorterna.
          </note>
          <note>
            Vi står också inför en annan viktig fråga, som kanske är något
            mera långsiktig. Vi har en bra genomgående bostadsstandard i Sverige.
            Det ska vi tacka dem som byggde upp den sociala bostadspolitiken
            under efterkrigstiden för. Men den bostadsstandard som vi har
            är ju inte för evigt given. Det förestår nu ett ganska omfattande
            behov av renovering och upprustning av miljonprogrammets bostäder,
            kanske framför allt i det allmännyttiga beståndet. Det gäller
            såväl tekniskt som genom insatser för att anpassa boendet efter
            framtidens miljömässiga krav och efter en växande äldrebefolknings
            behov. Det gäller också insatser för att motverka segregationen,
            som Rigmor
          </note>
          <note>
            Stenmark tog upp i sitt anförande.
          </note>
          <note>
            Vi har bett Boverket att kartlägga detta renoveringsbehov, och
            vi räknar med att få fram ett sådant underlag under våren nästa
            år. Sedan får vi värdera vilka behov av insatser som vi har på
            det området.
          </note>
          <note>
            Jag räknar med att de flesta åtgärder som behöver göras ska kunna
            klaras genom normalt underhållsoch ombyggnadsarbete inom bostadsbolagen,
            men det kan också finnas behov av statliga insatser.
          </note>
          <note>
            Fru talman! Jag har väldigt snabbt skisserat några av de huvudfrågor
            som jag tror kommer att dominera den bostadspolitiska agendan
            under de närmaste åren.
          </note>
          <note>
            Jag ser fram emot ett fruktbart och konstruktivt samarbete med
            alla partier och ledamöter i bostadsutskottet. Jag har noterat
            att det har skett en ganska stor förnyelse i bostadsutskottets
            sammansättning, och det ska bli spännande att mötas inför de bostadspolitiska
            uppgifter som vi har framöver.
          </note>
          <note type="speaker">
            Anf. 288 OWE HELLBERG (v) replik:
          </note>
          <note>
            Fru talman! Det är trevligt att ministern är med i den här viktiga
            bostadspolitiska debatten och ger lite svar för framtiden.
          </note>
          <note>
            Jag vill först deklarera att det beslut på skongressen som de
            borgerliga partierna hela tiden pratar om inte kommer att stödjas
            av Vänsterpartiet.
          </note>
          <note>
            Vi hoppas att det inte hamnar på riksdagens bord. Det finns två
            anledningar till detta. Vi tror att det skulle vara hyresdrivande.
            Vi menar att det skulle vara väldigt besvärligt att efter fyra
            år försöka få in det här i bruksvärdessystemet. Vi ser inte att
            det över huvud taget är görligt om inte hyrorna stiger kraftigt.
          </note>
          <note>
            Jag har en fråga till ministern om kommunernas ansvar. Vi har
            ju infört en bostadsförsörjningslag innebärande att kommunerna
            ska planera för sin bostadsförsörjning och om så behövs inrätta
            bostadsförmedlingar. Såvitt jag vet finns det inte någon sådan
            vare sig i Malmö eller i Göteborg och inte heller på många av
            de orter som i dag har bostadsbrist. Det är väldigt svårt att
            ha någon uppfattning om hur läget ser ut. Man kan där inte ställa
            sig i bostadskö. Hur vill ministern följa upp de här frågorna?
          </note>
          <note type="speaker">
            Anf. 289 Statsrådet LARS-ERIK LÖVDÉN (s) replik:
          </note>
          <note>
            Fru talman! Jag har den uppfattningen att man ska inrätta bostadsförmedlingar
            när det finns ett behov av sådana. Det behovet finns väl inte
            i alla kommuner men i kommuner i framför allt storstadsområden
            med bostadsbrist och med många olika fastighetsägare.
          </note>
          <note>
            Det är en ren servicefunktion gentemot kommuninvånarna att ha
            en bostadsförmedling.
          </note>
          <note>
            Vi följer ju utvecklingen ganska noga. Jag är väl medveten om
            att det i lagstiftningen finns en möjlighet för regeringen att
            ingripa, och vi vill avvakta hur diskussionerna nu går i kommunerna
            runtom i Sverige. Jag konstaterar att det i Stockholm finns ambitioner
            från flera kommuner att vara med i den bostadsförmedling som Stockholms
            kommun har och utveckla den till en regional bostadsförmedling.
            Jag tycker att det är ett väldigt gott initiativ om vi kan se
            en utveckling i den riktningen, för Stockholmsregionen är en gemensam
            bostadsmarknad, och det är logiskt att ha en bostadsförmedling
            för den bostadsregionen.
          </note>
          <note type="speaker">
            Anf. 290 OWE HELLBERG (v) replik:
          </note>
          <note>
            Fru talman! Det är kanske lagstiftningens utformning som är problemet.
            När ska regeringen ingripa och på vilka grunder? Jag kan tala
            om att Vänsterpartiet i Göteborg länge har krävt att det ska finnas
            en bostadsförmedling, men de socialdemokratiska företrädarna där
            tycker inte att det ska finnas någon sådan.
          </note>
          <note>
            Vi har föreslagit att man skulle ha ett obligatorium, från vilket
            man kunde göra undantag för de kommuner som kan påvisa att de
            inte behöver en bostadsförmedling. Behoven är stora, och vi har
            i dag dålig kunskap om vilka behov människor har i bostadsköer,
            vilka förturer som man måste ha och öveerlag vilka problem som
            finns i sammanhanget. Det är viktigt med bostadsförmedlingar och
            med kommunernas bostadsförsörjningsansvar.
          </note>
          <note type="speaker">
            Anf. 291 Statsrådet LARS-ERIK LÖVDÉN (s) replik:
          </note>
          <note>
            Fru talman! Jag ansluter mig än en gång till uppfattningen att
            det är viktigt med bostadsförmedlingar på de orter där det finns
            ett behov av sådana. Jag har noterat att det i flera kommuner
            runtom i landet förs diskussioner om att inrätta bostadsförmedling.
            Jag kan glädja Owe Hellberg med att så är fallet även i min hemkommun
            Malmö.
          </note>
          <note>
            Vi får väl avvakta utvecklingen. Jag tycker att de diskussioner
            som förs i Stockholm är väldigt glädjande, för här finns det behov
            av en regional bostadsförmedling, inte en bostadsförmedling för
            varje enskild kommun i Stockholmsområdet.
          </note>
          <note type="speaker">
            Anf. 292 MARIETTA DE POURBAIX-LUNDIN (m) replik:
          </note>
          <note>
            Fru talman! Det här blir intressantare och intressantare. Nu
            får vi höra av Vänsterpartiets representant att Vänstern absolut
            inte ställer sig bakom den flexiblare hyressättning som bostadsministern
            själv pratar om och som det ett s-kongressbeslut om. Jag välkomnar
            dock och hoppas att bostadsministern nu, som han sagt, kommer
            att lägga fram ett förslag om detta för riksdagen ganska snart,
            för det är en bra början.
          </note>
          <note>
            Min första fråga till bostadsministern, som pratade mycket om
            en social bostadspolitik, är: Hur många människor ska behöva flytta
            på grund av Socialdemokraternas höga boendeskatter? Omfattas de
            inte av den sociala bostadspolitiken?
          </note>
          <note>
            Min andra fråga till bostadsministern är om han är beredd att
            för att snabbt få fram bostäder till studenter göra det skattefritt
            för privatpersoner att hyra ut en del av den egna privatbostaden.
          </note>
          <note type="speaker">
            Anf. 293 Statsrådet LARS-ERIK LÖVDÉN (s) replik:
          </note>
          <note>
            Fru talman! Det känns litet konstigt att höra det som Marietta
            de Pourbaix-Lundin säger. Jag uppfattade att Marietta de Pourbaix-Lundin
            i sitt huvudanförande förespråkade rena marknadshyror. Jag kommer
            aldrig att medverka till marknadshyror. Det skulle leda till väldigt
            kraftiga hyreshöjningar i centrala och i attraktiva lägen i det
            befintliga beståndet, ja, över huvud taget på bristorter.
          </note>
          <note>
            Fastighetsskatten har vi ju hanterat genom att införa en regel
            om begränsning till 5 % av hushållsinkomsterna. Jag utreder nu
            att också ta in förmögenhetsskatten i begränsningsregeln. Men
            om nu Marietta de Pourbaix-Lundin värnar så om dem som har egnahem,
            varför värnar hon inte också om hyresgästerna, som riskerar att
            hamna i kläm om man inför marknadshyror?
          </note>
          <note type="speaker">
            Anf. 294 MARIETTA DE POURBAIX-LUNDIN (m) replik:
          </note>
          <note>
            Fru talman! Jag tycker att vi nu en gång för alla ska skingra
            vissa missförstånd. Jag har refererat vad en som ville ha bostad
            i Stockholm sade när det gäller marknadshyror. Jag har sagt att
            man måste göra någonting åt hyressättningen, och det gäller i
            första hand nyproduktion. Därför hängde jag upp mig på skongressens
            beslut, som jag tycker är en bra början.
          </note>
          <note>
            Sedan tycker jag att man kan diskutera vad man vidare ska göra.
          </note>
          <note>
            Jag värnar om alla. Bostadsministern vet att alla betalar fastighetsskatt.
            Även de som bor i hyreshus betalar fastighetsskatt.
          </note>
          <note>
            Jag fick alltså inget svar av bostadsministern. De som nu inte
            har råd att bo kvar kommer att behöva flytta. Det finns undersökningar
            som visar att det rör sig om kanske 100 000 människor som måste
            flytta, medan Socialdemokraterna utreder ännu en gång.
          </note>
          <note type="speaker">
            Anf. 295 Statsrådet LARS-ERIK LÖVDÉN (s) replik:
          </note>
          <note>
            Fru talman! När man i sådana här debatter resonerar med Moderaterna
            försöker de alltid lägga ut dimridåer. Ni moderater kräver ju
            marknadshyror. Det gjorde ni öppet i valrörelsen. Men det skrämde
            ju upp ganska många väljare. Det var många reaktioner som det
            gavs uttryck för i den gångna valrörelsen som handlade om att
            man var rädd för den moderata politiken. Och det finns ju skäl
            för det. Ett införande av marknadshyror på bristorter skulle leda
            till kraftigt ökade hyror, men naturligtvis också till rejält
            ökade vinster för fastighetsägarna.
          </note>
          <note type="speaker">
            Anf. 296 GÖRAN HÄGGLUND (kd) replik:
          </note>
          <note>
            Fru talman! Statsrådet har lämnat viktiga besked om hyressättningen
            i nyproduktionen här i kväll. Jag ska avstå från att raljera med
            Socialdemokraternas något disparata hållning i den här frågan
            under den här debatten. Min förhoppning är att regeringen återkommer
            till riksdagen med förslag i den här riktningen. Jag tror att
            det vore till gagn för bostadsbyggandet och därmed tillgången
            på bostäder för framför allt storstadsregionerna.
          </note>
          <note>
            Jag skulle egentligen vilja prata mer om de frågor som jag ställde
            till statsrådet i mitt anförande om möjligheterna för Sverige
            att genomföra de momssänkningar som regeringen vill åstadkomma
            och som man talar om i budgetpropositionen: vilka bostäder det
            kan komma att röra sig om, vid vilken tidpunkt som den här förändringen
            kan komma att ske och hur det nuvarande investeringsbidraget kan
            komma att påverkas. Jag tror att det spelar en närmast avgörande
            roll för bostadsbyggandet i Sverige att vi inte får ett stopp
            i väntan på de här beskeden.
          </note>
          <note type="speaker">
            Anf. 297 Statsrådet LARS-ERIK LÖVDÉN (s) replik:
          </note>
          <note>
            Fru talman! Jag ska svara, men inte svara i detalj.
          </note>
          <note>
            Även Göran Hägglund måste ha respekt för den beredningsprocess
            som pågår och för att det är riksdagen som måste fatta de här
            besluten.
          </note>
          <note>
            Vi avser att lägga fram ett förslag som innebär en sänkning av
            byggmomsen på studentlägenheter, äldrebostäder och mindre hyreslägenheter.
            Vi räknar med att lägga fram det förslaget i form av en departementspromemoria
            nu i december månad och en proposition under första kvartalet
            nästa år, så att riksdagen hinner behandla den under vårriksdagen.
          </note>
          <note>
            Vi räknar också med, vilket står i budgetpropositionen, att införa
            övergångsregler så att vi inte under den tiden kommer att få ett
            stopp i byggnationen. Vi kommer att anpassa investeringsbidragsnivån,
            så att det inte blir ett alltför kraftigt stöd. Det blir ett väsentligt
            bättre stöd än det nuvarande investeringsbidraget, men det kommer
            inte att bli ett dubblat stöd, om jag uttrycker mig så. Det blir
            en viss anpassning av investeringsbidragsnivån för att stödet
            inte ska bli alltför frikostigt.
          </note>
          <note type="speaker">
            Anf. 298 GÖRAN HÄGGLUND (kd) replik:
          </note>
          <note>
            Fru talman! Tack så mycket! Jag tror, och där tror jag att vi
            är överens, att det är angeläget att beskeden kommer så snabbt
            som möjligt och är så detaljerade som de någonsin kan vara till
            marknaden. Statsrådet har ytterligare preciserat något lite här
            vad man tänker göra, men fortfarande är det ju så att marknaden
            svävar i osäkerhet om hur det här kommer att se ut exakt. När
            det gäller investeringar som görs för så många år framöver som
            man investerar för när man bygger så är det angeläget med besked
            så tydligt och så tidigt som möjligt.
          </note>
          <note>
            Jag skulle gärna vilja ha en kommentar till varför man inte kan
            tänka sig att välja den modell som vi kristdemokrater har valt
            och som jag kort presenterade i mitt anförande.
          </note>
          <note type="speaker">
            Anf. 299 Statsrådet LARS-ERIK LÖVDÉN (s) replik:
          </note>
          <note>
            Fru talman! Först ska jag bara beröra en fråga som
          </note>
          <note>
            Göran Hägglund tog upp i sin första replik. När det gäller hyressättningssystemet
            har jag tilltro till parterna. Jag hoppas parterna kommer fram
            med ett bra förslag som är hållfast. Det arbetet bedrivs ganska
            konstruktivt, om jag förstår saken rätt.
          </note>
          <note>
            När det sedan gäller frågan om Kristdemokraternas förslag om
            momsreduktionen gör jag den bedömningen att förslaget inte håller
            i ett EU-perspektiv, i förhållande till EU:s mervärdesskattedirektiv.
            Det är ju en generell momssänkning även om ni går bakvägen och
            reducerar, får en skatteåterbäring så att säga.
          </note>
          <note type="speaker">
            Anf. 300 NINA LUNDSTRÖM (fp) replik:
          </note>
          <note>
            Fru talman! Jag skulle vilja uppehålla mig en omgång till med
            statsrådet kring den frågeställning som många av oss nämnt här
            i kväll som handlar om hyressättningen i nyproduktion och om statsrådet
            har någon uppfattning om hur mycket hyran ska höjas vid en friare
            hyressättning i nyproduktion. Jag tar upp detta, inte minst med
            tanke på att Folkpartiet ju har följt det kongressbeslut som även
            har gällt för Socialdemokraterna.
          </note>
          <note>
            Min följdfråga till detta handlar om ett annat avseende. Det
            som är hyreskostnader påverkas ju av byggkostnaderna, och de har
            ju ökat med 65 % mellan 1996 och 2001. Ser statsrådet någon koppling
            mellan subventionssystemen och byggkostnadernas utveckling?
          </note>
          <note type="speaker">
            Anf. 301 Statsrådet LARS-ERIK LÖVDÉN (s) replik:
          </note>
          <note>
            Fru talman! Byggkostnaderna, produktionskostnaderna och i slutändan
            boendekostnaderna skulle kunna bli föremål för en hel riksdagsdebatt.
            Jag har inte den tiden. Däremot måste jag kunna göra ett par påpekanden.
          </note>
          <note>
            Det visar sig att det även med dagens regler och dagens investeringsbidrag
            går att bygga kvalitativt sett bra lägenheter till rimliga kostnader.
            Det går att gå in på Boverkets hemsida och titta på Byggkostnadsforum.
            Det är en exempelsamling som man har gett ut. Det visar sig att
            en privat byggare i Linköping bygger till väldigt rimliga kostnader,
            och som han säger: med vinst, ja, med mycket god lönsamhet. Det
            går i Skövde, det går i Hjärup i Skåne och det går på en rad andra
            håll runtom i landet. Men en förutsättning för att det ska gå
            är att alla parter medverkar och att det finns en stark byggherre
            i bakgrunden som granskar alla kostnader och håller igen på alla
            områden.
          </note>
          <note type="speaker">
            Anf. 302 RIGMOR STENMARK (c) replik:
          </note>
          <note>
            Fru talman! Det är ganska många nya ledamöter, och om vi ska
            få någon glädje av det i slutet av mandatperioden får vi väl se.
            Men jag kan också konstatera att vi har fått en bostads- och kommunminister,
            och det hälsar vi i Centerpartiet med tillfredsställelse. Jag
            hoppas att det innebär att vi nu har en minister som ägnar väldigt
            mycket tid åt just bostadspolitiken. Jag hoppas också att det
            innebär att bostadsministern tänker om, inte bara i detta med
            bruksvärdessystemet.
          </note>
          <note>
            Jag hälsar också med glädje att man ser på trepartsavtalet på
            ett bra sätt.
          </note>
          <note>
            Jag frågar mig om bostadsministern nu tänker se till att det
            inte blir så mycket av centralstyrning utan släpper lite på tömmarna
            och vågar sig på friheten att kommunerna ute i vårt land får bestämma
            om de till exempel ska sälja eller köpa sina bostadsbolag. Det
            kanske inte gäller att köpa så mycket, men de måste ha möjlighet
            att sälja om de inte behöver bolagen.
          </note>
          <note>
            Hur kommer det att bli?
          </note>
          <note type="speaker">
            Anf. 303 Statsrådet LARS-ERIK LÖVDÉN (s) replik:
          </note>
          <note>
            Fru talman! Det kan väl ibland vara bra att köpa också. Det kan
            vara bra i en kommun där man inte har så mycket allmännytta att
            köpa sådan för att få balans på bostadsmarknaden.
          </note>
          <note>
            Allmännyttan är en väldigt viktig strategisk resurs på bostadsmarknaden.
            Det är ju allmännyttan som har tagit väldigt mycket av det ansvar
            som har varit nödvändigt att ta för den allmänna bostadsförsörjningen.
          </note>
          <note>
            Jag vill värna och utveckla allmännyttan. Det finns ju också,
            om jag inte har läst alldeles galet i Centerpartiets olika programskrifter,
            ett Centerpartiintresse av att bevara och utveckla allmännyttan.
          </note>
          <note>
            Därmed inte sagt att ett allmännyttigt företag inte ska kunna
            ägna sig åt beståndsvård och sälja en del fastigheter och kanske
            köpa en del, om det finns behov av det. Men att göra sig av med
            allmännyttan av rent ideologiska skäl, den politik som har drivits
            i
          </note>
          <note>
            Stockholm under den gångna mandatperioden, är någonting som vi
            bestämt avvisar.
          </note>
          <note type="speaker">
            Anf. 304 RIGMOR STENMARK (c) replik:
          </note>
          <note>
            Fru talman! Socialdemokraterna och Centerpartiet är nog ganska
            eniga om att vi måste slå vakt om allmännyttan. Frågan handlar
            inte om det.
          </note>
          <note>
            Frågan är om man tänker fortsätta med den centralstyrning som
            till exempel gäller omvandlingen av hyresrätter till bostadsrätter
            eller bostadsrätter till hyresrätter. Man har tagit ett beslut
            1999 om två tredjedels majoritet. Nu lägger vi på nytt fram ett
            förslag om att det ska räcka med enkel majoritet.
          </note>
          <note>
            När ministern kommer ut i verkligheten lite mer hoppas jag att
            han lyssnar på oss även i den frågan.
          </note>
          <note type="speaker">
            Anf. 305 Statsrådet LARS-ERIK LÖVDÉN (s) replik:
          </note>
          <note>
            Fru talman! Nej, i den frågan kommer jag inte att lyssna på Centerpartiet.
            Regeln om två tredjedels majoritet kom till för att skydda hyresgästerna
            mot en snabb omvandling av fastigheter med väldigt snäv majoritet.
            Den kom också till för att försäkra oss om att de blivande bostadsrättsföreningarna
            vid en omvandling fick den styrka som är nödvändig för att kunna
            garantera ett långsiktigt ägande och innehåll i bostadsrättsföreningarna.
          </note>
          <note>
            Att omvandla med snäv marginal skapar osäkerhet när det gäller
            bostadsrättsföreningarnas framtida skötsel och drift.
          </note>
          <note type="speaker">
            Anf. 306 JÖRGEN JOHANSSON (c) replik:
          </note>
          <note>
            Fru talman! Även jag vill tacka bostadsministern för att han
            deltar i debatten på sakområdet. Vi har saknat berörd minister
            i andra sammanhang.
          </note>
          <note>
            Jag delar ministerns uppfattning om kommunernas ansvar i samband
            med bostadsförsörjning. Jag är dock helt övertygad om att kommunerna
            är väl medvetna om sitt ansvar. Jag vill också framhålla statens
            ansvar när det gäller att skapa spelplanen för bostadsförsörjningen.
            Momsen är en del av det statliga ansvaret.
          </note>
          <note>
            Min fråga är: Vilka yttringar får det kommunala ansvaret ta sig?
            Den nya ledningen i Stockholms stadshus har till exempel gått
            ut och aviserat att man ska starta ett nytt byggföretag i Stockholm.
            Frågan är om det är ett friskhetstecken eller ett övergrepp på
            en väl fungerande marknadsekonomi.
          </note>
          <note type="speaker">
            Anf. 307 Statsrådet LARS-ERIK LÖVDÉN (s) replik:
          </note>
          <note>
            Fru talman! Inom ramen för det kommunala självstyret och inom
            ramen för de allmännyttiga bostadsföretagen är det naturligtvis
            möjligt att också inta rollen av aktiv byggherre.
          </note>
          <note>
            Tidigare fanns i de allmännyttiga bostadsföretagen produktionskapacitet
            och byggherrekapacitet av ett annat slag än vi har i dag.
          </note>
          <note>
            Jag ska inte värdera de planer som finns i Stockholms kommun,
            men jag kan försäkra Jörgen Johansson att jag inte kommer att
            lägga fram något förslag som förhindrar Stockholms kommun att
            vidta åtgärder för att få till stånd en snabb ökning av bostadsbyggandet
            - och till rimliga kostnader.
          </note>
          <note type="speaker">
            Anf. 308 JÖRGEN JOHANSSON (c) replik:
          </note>
          <note>
            Fru talman! Vi har en byggmarknad som i dag inte har full produktion,
            vi har 30-talet aktörer i
          </note>
          <note>
            Stockholm och vi har en kommunal verksamhet som inte klarar att
            ta fram sina detaljplaner. Man kanske skulle tänka efter hur prioriteringarna
            ska ske.
          </note>
          <note type="speaker">
            Anf. 309 Statsrådet LARS-ERIK LÖVDÉN (s) replik:
          </note>
          <note>
            Fru talman! Vi har också en byggmarknad som domineras av några
            få stora aktörer, vilket Jörgen
          </note>
          <note>
            Johansson nog är medveten om.
          </note>
          <note>
            Vi hade i våras avslöjanden om karteller. Det var inte särskilt
            uppmuntrande, varken för oss som har ett politiskt ansvar eller
            kanske ens för branschen.
          </note>
          <note>
            Att få in fler aktörer som producenter på byggmarknaden är en
            mycket angelägen fråga. Jag välkomnar de privata aktörer som har
            dykt upp under de senaste åren. Jag brukar ta Duvkullen i Linköping
            som exempel. Fler mindre och medelstora aktörer på byggmarknaden
            är nödvändigt om vi ska kunna skärpa konkurrensen.
          </note>
          <note type="speaker">
            Anf. 310 LARS-IVAR ERICSON (c) replik:
          </note>
          <note>
            Fru talman! Bostadsministern talade om en offensiv bostadspolitik.
            Jag skulle vilja fråga hur pass offensiv den är i verkligheten.
          </note>
          <note>
            Det utlovades 13 000 nya studentlägenheter. Jag skulle vilja
            ha en precisering av inom vilken tidsperiod de kommer.
          </note>
          <note>
            Jag talar utifrån egen erfarenhet. Vår yngste son är inneboende
            i ett studentrum hos en kamrat i Lund, och han är inte ensam om
            detta. När kan han och hans gelikar hoppas på att bostadsbristen
            för studenter kommer att vara bortbyggd?
          </note>
          <note type="speaker">
            Anf. 311 Statsrådet LARS-ERIK LÖVDÉN (s) replik:
          </note>
          <note>
            Fru talman! Det är möjligt att jag uttryckte mig lite diffust.
            I så fall ber jag om ursäkt för det.
          </note>
          <note>
            Genom de investeringsbidrag som vi under de gångna 2 ½ åren har
            haft för byggandet av studentbostäder har det tillkommit, eller
            tillkommer, 13 000
          </note>
          <note>
            studentlägenheter. Merparten av dem är redan byggda. Investeringsbidragen
            gäller också nästa år.
          </note>
          <note>
            Detta räcker inte, och därför aviserar vi nu en sänkning av byggmomsen
            för att i ökad takt kunna fortsätta byggandet av studentlägenheter
            under de kommande åren.
          </note>
          <note>
            Detta är dock inte bara ett statligt utan också ett kommunalt
            ansvar. Därför aviserar vi att vi i framtida tilldelningar av
            högskoleplatser kommer att ställa krav på kommunerna att de också
            tar ett ansvar för bostadsförsörjningen på orten.
          </note>
          <note type="speaker">
            Anf. 312 AXEL DARVIK (fp) replik:
          </note>
          <note>
            Fru talman! Bostadsministern sade i sitt anförande att investeringsbidragen
            har varit väldigt eftertraktade. Det kan säkert stämma, men jag
            undrar hur effektiva de egentligen har varit. Det är en fråga
            som också tas upp i regeringens proposition där man undrar hur
            stor betydelse de egentligen har.
          </note>
          <note>
            Sveriges studentbostadsförening har räknat fram ett exempel från
            Göteborg. Exemplet visar att man hade kunnat tjäna över 30 000
            kr om man i stället för att bygga studentlägenheter hade byggt
            små hyresrätter. Detta är en orättvisa som gör att det kan vara
            svårt att ekonomiskt motivera varför man ska bygga studentbostäder
            i stället för små hyresrätter.
          </note>
          <note>
            I det nya systemet, som är på väg att utformas med en momssänkning,
            finns risken att denna orättvisa kvarstår. Jag undrar därför om
            bostadsministern kommer att beakta detta när det nya systemet
            utformas.
          </note>
          <note type="speaker">
            Anf. 313 Statsrådet LARS-ERIK LÖVDÉN (s) replik:
          </note>
          <note>
            Fru talman! Axel Darvik representerar ett parti som inte har
            varit särskilt förtjust i investeringsbidragen. De gick inte med
            på investeringsbidrag till studentlägenheterna när vi införde
            det. Sedan har de under årens lopp ändrat sig. De har inte heller
            varit positiva till investeringsbidrag för hyresrättsproduktion,
            utan avvisat det i riksdagen. Men jag välkomnar det nya intresset
            från Folkpartiet för investeringsbidragen.
          </note>
          <note>
            När vi nu håller på att utforma förslaget till momsreduktion,
            till en sänkning av momsen, på denna typ av bostadsproduktion,
            kommer vi naturligtvis att väga in de stödbehov som finns för
            att vi ska kunna åstadkomma ett kraftigt ökat byggande under de
            kommande åren. Det gäller såväl studentlägenheter som hyreslägenheter.
          </note>
          <note type="speaker">
            Anf. 314 AXEL DARVIK (fp) replik:
          </note>
          <note>
            Fru talman! Mitt intresse rör framför allt orättvisan i utformningen
            av de olika investeringsbidragen.
          </note>
          <note>
            Anledningen är att bostadsföretagen har svårt att motivera varför
            de över huvud taget ska bygga studentlägenheter om de tjänar mer
            på att bygga små hyreslägenheter.
          </note>
          <note>
            Jag tycker att detta är ett felaktigt system eftersom det snedvrider
            utnyttjandet av det. Vårt förslag innebär att man i stället ska
            ha långsiktiga regler med sänkta skatter och så vidare.
          </note>
          <note type="speaker">
            Anf. 315 Statsrådet LARS-ERIK LÖVDÉN (s) replik:
          </note>
          <note>
            Fru talman! Jag har lärt mig att studenterna i dag inte är stöpta
            på samma sätt som de var när jag studerade. Jag studerade i 19-20-årsåldern.
            Nu är det mera varierat uppåt i ålder. Man har till och med familj.
          </note>
          <note>
            Det gör att behovet på bostadsmarknaden är lite varierande.
          </note>
          <note>
            Därför behövs ett investeringsbidrag för att bygga vanliga hyreslägenheter,
            med den köksstandard och det utrymme som den kategorin kräver,
            men det behövs kanske också ett investeringsbidrag, eller en sänkt
            byggmoms, för att stödja produktionen av mer traditionellt studentboende.
          </note>
          <note>
            Dessa bidrag syftar till att tillgodose båda behoven.
          </note>
          <note type="speaker">
            Anf. 316 RONNY OLANDER (s):
          </note>
          <note>
            Fru talman! I dag uppskattas antalet elöverkänsliga i Sverige
            till 200 000 personer. Men långt ifrån alla får den hjälp av samhället
            som de skulle behöva.
          </note>
          <note>
            Det må vara hänt att elöverkänslighet har kommit att bli ett
            begrepp som sysselsätter experter och forskare med huvudbry. Hur
            vi dock än vrider på frågan kvarstår faktum - för de drabbade
            är elöverkänsligheten ett reellt problem. Sjukdomsbilden varierar,
            men bland vanliga symtom återfinns: trötthet, huvudvärk, hudutslag,
            stickningar, värmekänsla och minnesproblem.
          </note>
          <note>
            Resultaten av undersökningar som gjorts pekar också på att en
            det hos en förhållandevis stor grupp av befolkningen finns en
            oro för att elektriska eller magnetiska fält faktiskt orsakar
            ohälsa. Bland strålningskällor som brukar anges vara de som elöverkänsliga
            blir sjukast av återfinns trådlösa telefoner, mobiltelefoni, andra
            trådlösa kommunikationer, direkt exponering för bildskärmar av
            icke-kristalltyp samt lysrör och lågenergilampor. De här tingen
            kan vi finna på de flesta arbetsplatser i dag.
          </note>
          <note>
            Fru talman! I dag finns goda exempel där såväl organisationer
            och fackförbund som offentliga och privata arbetsgivare tar problemen
            med elöverkänslighet på allvar. I de fall elöverkänsligheten respekteras
            och tas på allvar får också de drabbade stöd och hjälp. Men fortfarande
            finns alldeles för många exempel på när stödet inte fungerar.
          </note>
          <note>
            Om du lider av kronisk värk, trötthet, migrän, ryggont eller
            andra besvär är naturligtvis ett av grundkraven när du kommer
            till din vårdcentral eller läkare att du ska bli tagen på allvar.
            Samma självklara mänskliga rätt ska naturligtvis elöverkänsliga
            personer ha. Men i dag är skillnaden stor mellan olika kommuner
            i bemötande och stöd till dem som söker hjälp.
          </note>
          <note>
            I en kommun kan en elöverkänslig person sjukskrivas med diagnos
            elöverkänslighet, få medicinsk behandling och hjälp att elsanera
            sin bostad. Samtidigt kan en person i en annan kommun tvingas
            acceptera en helt annan diagnos för godkänd sjukskrivning för
            sina besvär samt nekas hjälp till ett anpassat boende. I dag kan
            kommunerna således avslå en ansökan om bostadsanpassningsbidrag
            till en elöverkänslig oavsett om den elöverkänslige har intyg
            från en läkare eller inte. Det här är inte acceptabelt.
          </note>
          <note>
            Den organisation som sammansluter elöverkänsliga i Sverige, Elöverkänsligas
            Förbund, är en statligt understödd organisation som ingår i HSO,
            Handikapprörelsens Samarbetsorgan. Det borde vara naturligt att
            också elöverkänsliga inkluderas i den lag som gör kommunerna skyldiga
            att vid behov ordna handikappanpassat boende.
          </note>
          <note>
            Fru talman! Boverkets rekommendationer och föreskrifter gentemot
            kommunerna bör ses över så att elöverkänsliga ges rätt till likabehandling
            vid ansökan om bostadsanpassningsbidrag oavsett var man bor i
            landet.
          </note>
          <note>
            Jag har varit med och föreslagit i en motion i den allmänna motionstiden
            att våra offentliga byggnader och lokaler utrustas med elfria
            zoner. Om man skulle vara riktigt krass borde ingen byggnad få
            kalla sig handikappanpassad förrän man installerat en elfri zon.
            Endast enstaka sjukhus har i dag elsanerade akutrum. För många
            elöverkänsliga finns därför inte ens möjlighet att vårdas på sjukhus.
          </note>
          <note>
            Fru talman! Den andra frågan jag vill ta upp här i kammaren i
            dag är inte helt obetydlig för frågan om elöverkänslighet. För
            att boendet ska fungera bra för alla och för att vi ska kunna
            upprätthålla en god hälsa i våra bostäder, behöver också byggbranschen
            ha bra villkor.
          </note>
          <note>
            Boendet är det fjärde viktiga benet i välfärdspolitiken tillsammans
            med vård, skola och omsorg. Det är viktigt att se över alla möjligheter
            till att Sverige får fler bra men billigare bostäder. Regeringen
            har föreslagit sänkning av kostnaden för visst boende i budgeten.
            Det är bra och bör följas upp för att eventuellt kunna gå vidare
            i hur det påverkar byggandet och kostnadsbilden för konsumenten.
            Möjligheten till ett riktat investeringsstöd för renoverings-,
            ombyggnadsoch tillbyggnadsarbeten borde vi ändå titta närmare
            på.
          </note>
          <note>
            Utformningen av bostadsbidragen är en annan viktig fråga. Kan
            vi behålla bostadsbidragen och samtidigt förstärka dem? Jag är
            för bostadsbidragen, därför att de betyder så mycket för så många
            grupper av människor.
          </note>
          <note>
            Boendekostnaderna är en fråga vi ofta ställs inför.
          </note>
          <note>
            Varför de ökat så kraftigt? Det finns många funderingar kring
            detta. Bland annat har marknadskrafterna enligt mitt sätt att
            se fått för stort utrymme.
          </note>
          <note>
            Den översyn som pågår avseende fastighets-, förmögenhets- och
            gåvoskatten är bra. Men byggbranschen har också ett ansvar för
            de stigande kostnaderna. Den minimala konkurrensen till följd
            av det låga antalet aktörer är en viktig faktor i sammanhanget.
          </note>
          <note>
            Nu pågår dock en utredning om de ökade bostadskostnaderna. Jag
            ställer gott hopp till att den kommer fram till något klokt.
          </note>
          <note>
            Kommunerna har naturligtvis också ett ansvar. De måste framför
            allt leva upp till sitt ansvar för bostadsförsörjningen genom
            att bland annat hålla tillbaka avgifter och taxor och se till
            att bedriva en offensiv politik för markpriser. Min absoluta uppfattning
            är att man vid byggandet av bra, sunda och samtidigt billiga bostäder
            inte får göra avkall kraven på en god arbetsmiljö samt trygga
            anställningsvillkor för de anställda i byggbranschen.
          </note>
          <note type="speaker">
            Anf. 317 MARIETTA DE POURBAIX-LUNDIN (m) replik:
          </note>
          <note>
            Fru talman! På slutet berör Ronny Olander fastighetsskatten och
            säger att det är bra att den nu utreds igen. Då måste jag fråga:
            Är det bra att människor måste flytta redan nu beroende på de
            höga boendeskatterna? Hur länge ska man hålla på att utreda? Det
            har utretts jag vet inte hur många gånger.
          </note>
          <note>
            Medan gräset gror dör kon, som jag tidigare sade.
          </note>
          <note>
            Människor håller nu på att flytta från sina fastigheter.
          </note>
          <note>
            Det kanske är människor som just de Ronny Olander talade om i
            början som är elöverkänsliga och bor lite längre ut i skärgården
            där det inte finns alla ledningar och alltihop. Kanske är det
            just de som behöver flytta från sitt boende.
          </note>
          <note type="speaker">
            Anf. 318 RONNY OLANDER (s) replik:
          </note>
          <note>
            Fru talman! Som Marietta de Pourbaix-Lundin säger och som jag
            sade i mitt anförande pågår det en utredning och en översyn av
            fastighetsskatten. Men fastighetsskatten är sänkt, och begränsningsregler
            har införts.
          </note>
          <note>
            Om jag inte missminner mig sade Marietta de
          </note>
          <note>
            Pourbaix-Lundin tidigare att hundratusentals människor fick flytta
            på grund av fastighetsskatten. Jag har icke mött dessa hundratusen.
            Man framför ofta att det är oerhört många som får flytta på grund
            av fastighetsskatten. Jag tror inte att det är så.
          </note>
          <note>
            Jag tar frågan på största allvar. Jag tycker därför att det är
            bra att översynen kommer till stånd.
          </note>
          <note type="speaker">
            Anf. 319 MARIETTA DE POURBAIX-LUNDIN (m) replik:
          </note>
          <note>
            Fru talman! Även om det bara skulle vara ett par undrar jag om
            det är acceptabelt i Socialdemokraternas Sverige, där man talar
            om den sociala bostadspolitiken. Jag ställer samma fråga som jag
            har ställt tidigare. Gäller inte det dem som bor i småhus? Gäller
            det bara dem som väljer en boendeform som Socialdemokraterna tycker
            är okej?
          </note>
          <note type="speaker">
            Anf. 320 RONNY OLANDER (s) replik:
          </note>
          <note>
            Fru talman! Vi socialdemokrater tycker att alla boendeformer
            är bra. Vi har på olika sätt genom många år varit initiativtagare
            till att människor ska kunna bo i hyresrätt, i bostadsrätt, i
            villor och vad de än kommer fram till.
          </note>
          <note>
            Det är märkvärdigt när man ena stunden talar om hundratusen och
            nu är nere i ett par tre stycken.
          </note>
          <note>
            Spännvidden är väldigt stor i det moderata sättet att tänka.
          </note>
          <note>
            Jag tycker att det är bra att utredningen kommer till stånd.
            Samtidigt vore det oerhört bra om alla talare som tycker att skatten
            ska sänkas talar om vad som ska skäras och tas bort. Det är 20
            miljarder det handlar om.
          </note>
          <note type="speaker">
            Anf. 321 NINA LUNDSTRÖM (fp) replik:
          </note>
          <note>
            Fru talman! Jag har en fråga till Ronny Olander om bostadsbidragen,
            som nämndes i anförandet. Jag vill veta om Ronny Olander inte
            ser några som helst negativa konsekvenser av bostadsbidragen,
            till exempel att människor fastnar i fattigdomsfällor. Marginaleffekterna
            gör att så fort människor försöker höja sin inkomst dras bostadsbidragen
            in. Hur ser Ronny
          </note>
          <note>
            Olander på den problematiken med bostadsbidragen?
          </note>
          <note type="speaker">
            Anf. 322 RONNY OLANDER (s) replik:
          </note>
          <note>
            Fru talman! Bostadsbidragen har för många människor i Sverige
            en oerhört avgörande betydelse om alla ska ha ett gott liv att
            leva och ett gott ställe att bo på. Vid familjebildning är det
            viktigt inte minst för barnens skull för att de ska kunna ha tillgång
            till eget rum och få bra studieresultat. Det har betydelse.
          </note>
          <note>
            Självfallet måste man alltid vara uppmärksamma vid alla typer
            av bidrag så att inte människor fastnar i dem. Samtidigt pågår
            hela tiden en fortlöpande översyn av bostadsbidragen. De har en
            viktig funktion.
          </note>
          <note>
            Fördelarna är helt klara. Det är oerhört viktigt med bostadsbidrag
            om vi tycker att alla människor ska ha ett gott ställe att bo
            på.
          </note>
          <note type="speaker">
            Anf. 323 NINA LUNDSTRÖM (fp) replik:
          </note>
          <note>
            Fru talman! Här har Folkpartiet haft en annan uppfattning. Det
            gäller i stället att öka stödet generellt till barnfamiljerna
            till exempel för att komma ifrån marginaleffekterna.
          </note>
          <note>
            Det finns också en annan koppling till bostadsbidragen som det
            vore intressant att höra Ronny Olanders uppfattning om, nämligen
            det kostnadsdrivande vad gäller bygg- och hyreskostnader, och
            vad han tycker om bidragssystem.
          </note>
          <note type="speaker">
            Anf. 324 RONNY OLANDER (s) replik:
          </note>
          <note>
            Fru talman! Om jag inte missminer mig har Folkpartiet haft någon
            tanke om att höja barnbidraget generellt med ett par tre eller
            fyra hundra kronor. Det blir inte mer per månad om de pengarna
            läggs ut på alla.
          </note>
          <note>
            Säg att hälften av alla äktenskap spricker. Vi tycker väl att
            det är viktigt att barnen får bo kvar i sin trygga miljö, något
            som de så väl behöver i en svår situation - för att ta ett exempel.
            Inte minst för de ensamståendes vidkommande har bostadsbidragen
            en avgörande betydelse.
          </note>
          <note>
            Anf. 325 SIW WITTGREN-AHL (s):
          </note>
          <note>
            Fru talman! Som socialdemokrat vill jag hindra att klyftorna
            mellan grupper i samhället växer sig för stora. Jag vill att människor
            med olika bakgrund ska kunna leva sida vid sida och ha förståelse
            för varandras olikheter och skilda förutsättningar.
          </note>
          <note>
            Den segregation som i dag finns i våra storstäder innebär motsatsen.
            Den innebär att människor lever åtskilda från varandra. Den innebär
            att storstädernas stadskärnor håller på att bli reservat för välbeställda,
            medan de fattiga och marginaliserade grupperna lever för sig själva
            i städernas ytterområden. Det är en utveckling som vi måste bryta.
          </note>
          <note>
            Bostadssegregationen får en rad negativa konsekvenser i samhället.
            Den leder till att barn med invandrarbakgrund går i skolor för
            sig och sällan möter elever med svenska föräldrar. Det minskar
            möjligheterna för dessa barn att lära sig bra svenska, och deras
            kontakter med det svenska samhället blir sämre.
          </note>
          <note>
            Samma mönster följer de vuxna in i arbetslivet och fritidslivet.
            Att bryta bostadssegregationen är därmed avgörande för att integrationspolitiken
            ska ha förutsättningar att lyckas.
          </note>
          <note>
            Det är när människor lever åtskilda från varandra som konflikter
            och motsättningar uppstår. Det är när människor med olika bakgrund
            inte möts i vardagen som fördomar och främlingsrädsla ges näring.
            Men situationen är inte hopplös. Vi kan vända utvecklingen. Med
            en aktiv bostadspolitik kan vi minska bostadssegregationen och
            skapa ett tryggare och rättvisare samhälle.
          </note>
          <note>
            För det första måste vi bygga fler bostäder. Minskad nybyggnation
            och skyhöga marknadspriser på bostadsrätter har förstärkt bostadssegregationen.
            Med ett ökat utbud av bostäder får fler möjlighet att flytta till
            den typ av boende som bäst passar dem, och de skenande priserna
            på bostadsrätter kan hejdas.
          </note>
          <note>
            Det behövs framför allt fler hyresrätter där människor med vanliga
            inkomster har råd att bo. Vi behöver bygga ungefär en kvarts miljon
            nya bostäder under de närmaste tio åren. Konkurrensen inom bostadssektorn
            måste öka så att produktionskostnaderna kan pressas ned.
          </note>
          <note>
            För det andra behöver vi, fru talman, bygga om delar av det befintliga
            bostadsbeståndet. Vi måste göra särskilda satsningar för att förbättra
            boendemiljöerna i eftersatta områden, inte minst i städernas ytterområden.
            Många av miljonprogrammets bostäder behöver renoveras och moderniseras.
          </note>
          <note>
            För det tredje måste vi blanda olika boendeformer och upplåtelseformer.
            Flerbostadshus, villor, hyresrätter, bostadsrätter och egnahem
            ska inte ligga åtskilda i olika bostadsområden, utan de ska finnas
            i samma bostadsområde.
          </note>
          <note>
            Det är statens och kommunernas gemensamma uppgift att ta ansvar
            för bostadspolitiken och bostadsbyggandet. Staten styr bland annat
            de ekonomiska villkoren för bostäderna och när det gäller de lagar
            och regler som gäller för bostadsbyggandet.
          </note>
          <note>
            Kommunerna har samtidigt genom sina kommunala bostadsbolag och
            genom en aktiv markpolitik och en genomtänkt planering stora möjligheter
            att påverka bostadssituationen.
          </note>
          <note>
            Fru talman! Allmännyttan är ett nödvändigt verktyg för att kunna
            föra en social bostadspolitik och för att vi ska kunna göra det
            möjligt för alla att få en bostad som människor har råd med.
          </note>
          <note>
            Jag blir därför upprörd när jag hör företrädare för borgerliga
            partier tala om att sälja ut allmännyttan och skapa en utveckling
            mot marknadshyror. Med ideologiskt motiverade utförsäljningar
            av allmännyttan förstärks klyftorna i samhället.
          </note>
          <note>
            Fru talman! Att det offentliga tar på sig ett stort ansvar för
            bostadsbyggandet och för boendet betyder inte att misstagen från
            miljonprogrammet, som Rigmor Stenmark påpekade, ska upprepas.
            Vi ska ligga i frontlinjen när det gäller att utveckla och modernisera
            boendet.
          </note>
          <note>
            Det innebär att det ekologiska tänkandet måste få ett kraftigt
            genomslag i bostäder och boendemiljö. Nu har vi chansen att lägga
            grunden till en ny livsstil.
          </note>
          <note>
            Den största utmaningen och den mest offensiva uppgiften inom
            samhällsbyggandet är att bygga ekologiskt och miljöriktigt.
          </note>
          <note>
            Ett annat inslag i den moderna bostadspolitiken är att ge människor
            inflytande över boendet och den egna bostaden. Den vanmakt som
            många människor upplever i sin vardag, i sitt arbetsliv och i
            sin närmiljö måste brytas. Genom att inrätta brukarstyrelser och
            områdesstyrelser kan de boendes inflytande öka.
          </note>
          <note>
            Vanmakt ska ersättas med vardagsmakt.
          </note>
          <note>
            En bostadspolitik för framtiden måste utformas så att människors
            behov av gemenskap, delaktighet och trygghet tillgodoses. Det
            är genom att sätta individen i centrum som vi kan skapa ett samhälle
            där människor känner rättvisa och solidaritet.
          </note>
          <note>
            Alla människor i Sverige har rätt till en god bostad. Ingen ska
            lämnas utanför. Det är innebörden i en social bostadspolitik.
          </note>
          <note type="speaker">
            Anf. 326 MARIETTA DE POURBAIX-LUNDIN (m) replik:
          </note>
          <note>
            Fru talman! Siw Wittgren-Ahl beskriver verkligheten väldigt målande
            men jag undrar om hon över huvud taget har funderat på vems misslyckande
            det egentligen är som hon beskriver. Vem är det som har haft makten
            i Sverige under 61 av de senaste 70 åren?
          </note>
          <note>
            Jo, det är just Socialdemokraterna. Ni har haft alla chanser
            i världen att göra något åt det som beskrivs.
          </note>
          <note>
            Hela den bostadspolitik som ni har bedrivit - med, som jag tidigare
            sagt, alla stopplagar, hinder och regler - har lett till just
            det som här beskrivs. Är inte det märkligt? Nu ska ni liksom hitta
            den gyllene lösningen.
          </note>
          <note>
            Jag har en fråga som jag hittills inte har fått svar på: Hur
            många människor ska behöva flytta beroende på Socialdemokraternas
            höga boendeskatter?
          </note>
          <note>
            Anf. 327 SIW WITTGREN-AHL (s) replik:
          </note>
          <note>
            Fru talman! Meningen med fastighetsskatten är inte att någon
            ska behöva flytta från sitt eget boende.
          </note>
          <note>
            Precis som ministern och andra företrädare för Socialdemokraterna
            här har sagt håller vi på och utreder detta - för att undvika
            de konsekvenser som Marietta de Pourbaix-Lundin tar upp. Detta
            är viktigt.
          </note>
          <note>
            Jag blir förvånad. Det är ju väldigt många som under 90-talet
            var tvungna att flytta från sina hyresrätter. Varför tar Moderaterna
            aldrig upp det som ett problem? Sanningen är ju att vi inte hade
            någon bostadspolitik på 90-talet. Ni lämnade det hela åt marknaden.
            Nu har vi resultatet därav!
          </note>
          <note type="speaker">
            Anf. 328 MARIETTA DE POURBAIX-LUNDIN (m) replik:
          </note>
          <note>
            Fru talman! Det är ett häpnadsväckande svar jag får. Under tre
            av tio år på 90-talet var det borgerligt styre. Men det är det
            borgerliga styret som har åstadkommit allt detta trots att Socialdemokraterna,
            som sagt, har regerat i Sverige under 61 av 70 år. Häpnadsväckande!
            Det måste jag säga.
          </note>
          <note>
            När det gäller fastighetsskatten blir det återigen en hänvisning
            till att det utreds - detta för att inte nämnda konsekvenser ska
            uppstå. Men de konsekvenserna uppstår här och nu. Folk får ju
            betala 6 000 kr per månad i boendeskatt trots begränsningsregeln.
            Dessa människor kommer att vara tvungna att flytta, och ni bara
            fortsätter med att utreda.
          </note>
          <note>
            Anf. 329 SIW WITTGREN-AHL (s) replik:
          </note>
          <note>
            Fru talman! Jag tillskriver inte Moderaterna ens förmågan att
            styra marknadskrafterna, för det inflytandet har ni inte över
            dem - ni bara stöder dem. Den bostadspolitik som vi har haft under
            de senaste tio åren har faktiskt styrts av marknadskrafterna.
          </note>
          <note>
            Jag menar att ni i budgeten vad gäller fastighetsskatten inte
            har några sänkningar - bara en tiondel vad gäller de 6 000 kronorna
            - så jag förstår inte vad
          </note>
          <note>
            Marietta egentligen gör sig till tolk för när det gäller fastighetsskatten.
          </note>
          <note type="speaker">
            Anf. 330 NINA LUNDSTRÖM (fp) replik:
          </note>
          <note>
            Fru talman! Siw Wittgren-Ahl beskriver problemet med segregation
            väldigt tydligt i anförandet, hur bostadssegregationen påverkar
            skolor och förskolor i utsatta områden. Jag uppfattar det som
            framför allt allmännyttans 100-procentsområden. Jag har själv
            bott 16 år inom allmännyttan men flyttade för två år sedan på
            grund av den sociala oron och utsattheten i ett sådant område.
          </note>
          <note>
            Jag vill fråga Siw Wittgren-Ahl hur områdena med 100 % allmännytta
            ska få en ökad mångfald.
          </note>
          <note>
            Hon sade ju i sitt anförande att det krävs olika typer av boendeformer
            för att råda bot på den sociala oron.
          </note>
          <note>
            Hur ska det gå till i 100-procentsområdena?
          </note>
          <note>
            Anf. 331 SIW WITTGREN-AHL (s) replik:
          </note>
          <note>
            Fru talman! Jag tror att jag beskrev det. Jag tror att det är
            viktigt att man har olika ägandeformer även i dag, att man har
            områdesstyrelser och att man kan påverka med brukarstyrelser och
            sådant. Det tror jag är väldigt viktigt. Jag tror också att man
            i dessa områden skulle kunna ha andra ägandeformer som egenägt
            och större andel kooperativt ägt. För att få mångfald måste man
            ha olika upplåtelseformer, och jag tror att vi skulle kunna öka
            bredden på det i våra utsatta områden.
          </note>
          <note type="speaker">
            Anf. 332 NINA LUNDSTRÖM (fp) replik:
          </note>
          <note>
            Fru talman! Då blir min följdfråga om Siw Wittgren-Ahl kan tänka
            sig att man kan sälja en del av dessa bostäder till andra fastighetsägare
            eller till de boende så att de kan bilda bostadsrättsföreningar.
            Om det inte finns mark att bygga på finns det inte så många andra
            former att ta till, möjligtvis kooperativ hyresrätt. Anser Siw
            Wittgren-Ahl att det vore rimligt att kunna sälja till andra fastighetsägare
            för att öka mångfalden?
          </note>
          <note>
            Anf. 333 SIW WITTGREN-AHL (s) replik:
          </note>
          <note>
            Fru talman! Vi är inte emot att man i kommunerna säljer allmännyttan
            i vissa delar. Det har vi aldrig varit emot. Men vi säljer inte
            av ideologiska skäl. Vi säger inte att vi vill bli av med allmännyttan
            och att vi inte ska äga någonting, utan vad vi vill är att man
            har olika upplåtelseformer. I vissa delar av Göteborg har man
            också sålt, bland annat till Skanska som sedan sålde vidare. Det
            blev inte bra. Men det finns ju privata fastighetsägare som är
            bra hyresvärdar. Vi kan inte säga att alla privata fastighetsägare
            är dåliga hyresvärdar. Det gör vi inte.
          </note>
          <note type="speaker">
            Anf. 334 RIGMOR STENMARK (c) replik:
          </note>
          <note>
            Fru talman! Efter det inlägget av Siw Wittgren-
          </note>
          <note>
            Ahl känns det nästan som om jag helt plötsligt fått en bundsförvant
            på andra sidan bordet i bostadsutskottet.
          </note>
          <note>
            Tyvärr nödgas jag hålla med moderaterna när de säger att det
            faktiskt är Socialdemokraterna som har haft möjlighet att rätta
            till den sneda bostadspolitik som finns i Sverige i dag. Varför
            har man inte gjort det tidigare? Och menar Siw Wittgren-Ahl att
            man nu verkligen kommer att ta tag i de här frågorna?
          </note>
          <note>
            Anf. 335 SIW WITTGREN-AHL (s) replik:
          </note>
          <note>
            Fru talman! Det menar jag på allvar att vi tänker göra i det
            socialdemokratiska partiet. Det är hög tid att vi tar oss an bostadspolitiken
            och gör precis det som Rigmor Stenmark och Centern också förespråkar:
            ger människor inflytande över sitt boende. Vi är där nu: När vi
            har löst den ekonomiska saneringen av
          </note>
          <note>
            Sverige kan vi också ta itu med andra saker som är viktiga för
            att samhället ska fungera. Där har Rigmor
          </note>
          <note>
            Stenmark och Centerns kvinnoförbund rätt likartade synpunkter
            som det socialdemokratiska kvinnoförbundet och Socialdemokraterna.
          </note>
          <note type="speaker">
            Anf. 336 RIGMOR STENMARK (c) replik:
          </note>
          <note>
            Fru talman! Det finns en grupp i samhället som vi inte med ett
            ord har berört här i kväll, som vi inte hjälper med att sänka
            fastighetsskatten eller med att bygga bostäder eftersom det tar
            ett tag innan dessa kommit i produktion. Det är de människor som
            är bostadslösa. Dessvärre har de ökat mycket kraftigt även i Sverige.
            Jag undrar vad Socialdemokraterna kommer att vidta för åtgärder
            för dem. Det behövs akuta åtgärder nu!
          </note>
          <note>
            Anf. 337 SIW WITTGREN-AHL (s) replik:
          </note>
          <note>
            Fru talman! Det är många kommuner som har försökt att lösa detta.
            I Göteborg vet jag att man jobbar intensivt med att få fram bostäder
            snabbt. Man försöker få fram olika alternativ där dessa grupper
            kan bo.
          </note>
          <note>
            Det handlar oftast om kombinationer av olika saker, och det är
            en väldigt angelägen uppgift att lösa. Vi kan inte ha folk i Sverige
            som inte har någonstans att bo.
          </note>
          <note type="speaker">
            Anf. 338 MARIE WAHLGREN (fp) replik:
          </note>
          <note>
            Fru talman! Siw Wittgren-Ahl redogjorde för hur fantastisk hon
            tycker allmännyttan är. Jag undrar om inte det egentligen är en
            allmännytta som inte längre finns. Den allmännytta som jag stöter
            på i min kommun är en allmännytta som till exempel vägrar att
            hyra ut lägenheter till ensamstående mödrar som i och för sig
            har föräldrapenning men inte fast jobb i framtiden. Man tycker
            alltså inte att ett tidsperspektiv på ett år ger en tillräcklig
            garanti för att hyra ut. Det är ingen allmännytta som löser problemen
            för dem som är bostadslösa. Därför undrar jag: Är verkligen den
            allmännytta Siw Wittgren-Ahl beskriver den allmännytta jag upplever?
          </note>
          <note>
            Anf. 339 SIW WITTGREN-AHL (s) replik:
          </note>
          <note>
            Fru talman! Nu är det ju så väl att det är politikerna i kommunen
            som styr allmännyttan. Allmännyttans regelverk återspeglar de
            politiker man har i kommunen. Nu vet jag inte var Marie Wahlgren
            kommer ifrån, men i Göteborg är det inte så. Där har man ägardirektiv,
            så de problem Marie Wahlgren tar upp finns inte i min kommun.
            Detta är ett utslag av de kommunala politiker man har.
          </note>
          <note type="speaker">
            Anf. 340 MARIE WAHLGREN (fp) replik:
          </note>
          <note>
            Fru talman! Den kommun jag kommer från är en kommun som i all
            evighet har styrts av socialdemokrater, så då är väl detta ett
            utslag av den socialdemokratiska politiken. Den allmännyttan kan
            tydligt beskrivas med bostadsministerns ort Malmö, där man i huvudsak
            satsar på stora byggprojekt à la Bo 01 och dyra bostäder. Den
            allmännyttan finns alltså på ganska många ställen där Socialdemokraterna
            har makten.
          </note>
          <note>
            Anf. 341 SIW WITTGREN-AHL (s) replik:
          </note>
          <note>
            Fru talman! Om inte jag missminner mig vann väl
          </note>
          <note>
            Socialdemokraterna valet, eller har majoritet tillsammans med
            några andra, i Malmö kommun. Man kan inte underkänna väljarnas
            resultat. Förmodligen har de väljare som bor i de kommunala bostadsbolagen
            i
          </note>
          <note>
            Malmö röstat på den majoriteten.
          </note>
          <note>
            Justitiefrågor
          </note>
          <note type="speaker">
            Anf. 342 BEATRICE ASK (m):
          </note>
          <note>
            Fru talman! Få saker berör mig så illa som när vuxna inte orkar,
            förmår eller gitter ge barn och ungdomar det stöd och den kärlek
            de behöver. Konsekvenserna är alltid allvarliga, och det finns
            också ett politiskt ansvar att ta. Det är en tuff värld där ute,
            med ett hårdare samhällsklimat och allt råare våldsanvändning,
            främst bland de yngre. I förra veckan hade man bara i Malmö fyra
            15-åringar anhållna för rån. Polisen påpekade att det var en ovanlig
            åtgärd för så unga men att man har mycket stora problem med rån
            i grupp. De flesta som berörs är ungdomar i
          </note>
          <note>
            15-årsåldern, men det finna 11- och 12-åringar med bland rånarna.
            Offren är jämnåriga och får ärr som de får bära genom livet.
          </note>
          <note>
            I Stockholm har vi haft motsvarande bekymmer:
          </note>
          <note>
            unga rånare, unga offer. Antalet ungdomar mellan 15
          </note>
          <note>
            och 17 år som dömts för grova brott har nästan fördubblats sedan
            början av 90-talet. Detta är verkligheten.
          </note>
          <note>
            Enligt en undersökning bland elever i årskurs 9
          </note>
          <note>
            har ca 75 % av pojkarna och ca 65 % av flickorna begått brott.
            I de flesta fall handlar det om snatterier, skadegörelse och andra
            förhållandevis lindriga brott.
          </note>
          <note>
            Det har dock skett en förskjutning mot våldsrelaterade brott:
            misshandel, hot och rån.
          </note>
          <note>
            Det finns inte några enkla förklaringar eller enkla lösningar
            för att vända denna utveckling. Just därför måste vi lyfta fram
            problemet, diskutera det och se till att konkreta insatser görs
            för att förebygga, ingripa och rehabilitera.
          </note>
          <note>
            Mycket är föräldrarnas och familjernas ansvar. Att vara älskad
            och sedd hemma ger en trygghet som man nästan aldrig kan få på
            annat håll. Att tydliggöra föräldrars ansvar och ge familjerna
            bättre möjligheter att ta sitt ansvar är därför viktigt. Men det
            räcker inte.
          </note>
          <note>
            Alla har inte en fungerande familj. Många vuxna vill men orkar
            inte med sin uppgift. Det är då andra måste träda till. Dessutom
            är ju inte barn och ungdomar hemma för jämnan. Mycket tid tillbringas
            i skolan, på fritis, på stan och bland kompisar. Därför finns
            det också ett allmänt vuxenansvar och ett offentligt ansvar som
            måste fungera. Det gör det inte i dag.
          </note>
          <note>
            Polisen har inte tillräckliga resurser. Andra moderater kommer
            att ta upp frågan mer generellt i senare inlägg. Men det är ett
            faktum att polisbristen är akut.
          </note>
          <note>
            När det gäller Malmö, med de fyra 15-åriga anhållna, har polisen
            nu skrapat ihop resurser för att sex poliser under en vecka ska
            arbeta med ungdomsbrottsligheten. Det är inte ens en polis om
            dagen en hel vecka!
          </note>
          <note>
            Och under en vecka - vem tror att det kommer att lösa problemet?
            Ingen. "Vi skulle behöva en månad för att få ett punktresultat",
            säger en av de poliser som utreder ungdomsbrott i Malmö, och då
            handlar det ändå om en akutinsats.
          </note>
          <note>
            Min fråga är naturligtvis: Vilket ansvar tar Socialdemokraterna
            för denna ynkedom när det gäller insatser för att få stopp på
            våldet bland unga? Polisen gör nog vad den kan, men resurserna
            räcker inte, och det är barn och ungdomar som drabbas hårt. När
            ska man åtminstone i de större städerna få sådana anslag att ungdomsbrotten
            kan prioriteras, inte under en vecka om året utan under hela året?
          </note>
          <note>
            Den handfallna socialdemokratiska politiken när det gäller ordningen
            i skolan känner jag väl till. Det
          </note>
          <note>
            "bidde" en upplysningskampanj efter åtta år. Men det är ju samma
            flummeri utanför skolan. Ingenting händer och när det händer är
            det för sent, och sedan finns det inga platser, och förresten
            vet man inte heller riktigt vad man ska göra med de ungdomar som
            behöver vård.
          </note>
          <note>
            Programmet Uppdrag granskning har i två intressanta reportage
            nyligen visat problem och möjligheter. Ser Socialdemokraterna
            på TV? För fyra år sedan bestämdes det att man skulle skärpa kraven
            på socialtjänsten när det gäller ungdomsbrottslingar. Kommunerna
            ålades att bygga upp påverkans- och konsekvensprogram. Men vad
            är det som har hänt - och det är Socialdemokraterna som har styrt?
            Jo, ungefär hälften av de kommuner som svarat på frågan har sagt
            att de inte har gjort någonting. Det händer ingenting när ungdomar
            åker fast eller när de ska utsättas för något slags behandling.
            Vad är det här för politik?
          </note>
          <note>
            Vi moderater har lagt fram många förslag, och jag vill påstå
            att det brådskar för riksdagen att ta itu med dem. Om vi politiker
            inte tar vårt ansvar, då kan vi inte heller förvänta oss att andra
            i samhället som behövs tar sitt ansvar.
          </note>
          <note>
            För det första handlar det om polisresurser. Det är självklart,
            och jag har redan nämnt det
          </note>
          <note>
            För det andra måste vi uppmärksamma brottsoffren. Skälen är flera.
            Många av de ungdomar som har drabbats är mycket störda av det
            som har hänt, och de kommer att få leva länge med det. De måste
            känna att samhället tar kränkningen på allvar. Vi vet också att
            dessa ungdomar inte sällan själva så småningom dyker upp på den
            andra sidan skranket, eftersom de befinner sig i olämpliga miljöer.
          </note>
          <note>
            Brottsoffer kan också på många sätt bidra till att ge den som
            har gjort sig skyldig till brott en bättre bild av konsekvenserna
            av sitt handlande. Jag är glad över att man i Malmö nu äntligen
            har börjat att jobba med brottsofferfrågorna. Tidigare var Stockholm
            nästan det enda stället där man gjorde det.
          </note>
          <note>
            För det tredje måste kommunerna ta sin del av ansvaret för rättskedjan.
            Jag har rätt många synpunkter på det. Socialtjänsten måste också
            få ett tydligare ansvar för att man ska veta vad som ska göras.
            Det håller inte så som det ser ut i dag. Jag blev lite förvånad
            när det sades i TV att man nu ska börja med kompetensgivande behandling.
            Jag undrar vad man har pysslat med tidigare.
          </note>
          <note>
            För det fjärde vet vi att det begås en hel del allvarliga brott
            av unga. De statliga platser som finns i dag räcker inte, det
            har Riksrevisionsverket visat.
          </note>
          <note type="speaker">
            Anf. 343 RONNY OLANDER (s) replik:
          </note>
          <note>
            Fru talman! Jag tycker att Beatrice Ask till en början hade ett
            mjukt anslag i sitt anförande, och jag sympatiserade med vissa
            delar. Men Moderaterna förfaller ofta till sina angrepp på Socialdemokraterna,
            att det är flum i skolan, att socialtjänsten inte har tillräckliga
            resurser osv.
          </note>
          <note>
            I motsats till er har vi sagt att det behövs mer resurser inom
            skolan, inom socialtjänsten, inom vården, inom omsorgen osv. Det
            behövs inte gigantiska skattesänkningar.
          </note>
          <note>
            Det behövs också fler poliser, där är vi helt överens. Det har
            under den här mandatperioden gjorts en mycket kraftfull satsning
            i budgen på fler poliser.
          </note>
          <note>
            Men oftast talar ni bara om hårdare straff, skärpta krav osv.
            Vad tycker ni egentligen om kriminalvården? Beatrice Ask nämnde
            rehabilitering, och där borde vi verkligen göra en satsning. Det
            är oerhört viktigt att människor som av en eller annan anledning
            har hamnat i fängelse får rehabilitering.
          </note>
          <note type="speaker">
            Anf. 344 BEATRICE ASK (m) replik:
          </note>
          <note>
            Fru talman! Jag är väldigt glad över att Socialdemokraterna har
            tagit efter vår retoriska modell och pratar om fler poliser. Sanningen
            är dock att de resurser som ni anslår inte räcker till det som
            ni säger att ni ska göra. Det är ett problem.
          </note>
          <note>
            Men vad tycker jag om behandling och kriminalvård? Den fungerar
            ju inte för vuxna, och än mindre för ungdomar. Hade inte tiden
            varit så knapp hade jag gått in på varför vi moderater inte tror
            att fängelse är lösningen för unga brottslingar. De behöver en
            annan form av vård, och vi har förslagit att det ska inrättas
            kriminalvårdshem, och det är ett statligt ansvar som bör ligga
            under kriminalvården. Där bör det finnas utrymme för behandling.
            Verksamheten ska vara forskarledd, och man ska jobba ordentligt
            med dessa ungdomar på ett bra sätt.
          </note>
          <note>
            Som det nu är fungerar verksamheten mest som ett slags yrkesutbildning
            för att bli kriminell, vilket är en skandal.
          </note>
          <note type="speaker">
            Anf. 345 RONNY OLANDER (s) replik:
          </note>
          <note>
            Fru talman! Vi har inte hämtat något retoriskt resonemang från
            Moderaterna. Vi har alltid tyckt att det ska vara ordning och
            reda i ekonomin, i skolan och även på gator och torg. Men vi har
            kanske inte varit så tydliga. På något vis tror ni att ni har
            patent på detta.
          </note>
          <note>
            Jag tycker att detta med kriminalvård, ungdomar, brottslingar
            osv. är oerhört viktigt. Vid ett annat tillfälle får vi kanske
            möjlighet att diskutera frågan vidare. Jag ville bara markera
            att detta är oerhört viktigt, där är vi helt överens.
          </note>
          <note type="speaker">
            Anf. 346 BEATRICE ASK (m) replik:
          </note>
          <note>
            Fru talman! Det är bra att vi är överens, därför att det här
            är ett svårt område. Inte minst när det gäller förebyggande insatser
            och rehabilitering av ungdomar på glid behövs det en öppenhet,
            en frimodighet och ett nytänkande som jag inte har sett på väldigt
            länge.
          </note>
          <note>
            Där finns det mycket att göra.
          </note>
          <note>
            Vi moderater är beredda att lyfta på varje sten och pröva varje
            ansats. Nu måste det bli stopp på den växande ungdomskriminaliteten,
            och riksdagen har ett huvudansvar för det. Barn föds inte till
            brottslingar, men de föds inte heller till hederliga medborgare.
          </note>
          <note>
            De behöver förebilder och ett rättssamhälle som fungerar. Det
            är vårt ansvar att se till att det blir så.
          </note>
          <note type="speaker">
            Anf. 347 TORKILD STRANDBERG (fp):
          </note>
          <note>
            Fru talman! Att utsättas för brott förändrar livet.
          </note>
          <note>
            Alla brott sätter spår hos offret som i många fall aldrig försvinner.
          </note>
          <note>
            När bilen stjäls biter sig en känsla av ilska och misstro fast.
            Irritationen blir stor över allt besvär med polis och försäkringsbolag.
          </note>
          <note>
            I andras fall förändras hela livet. Offret får byta bostadsort
            och kanske till och med bryta med ett älskat yrkesliv.
          </note>
          <note>
            Ann-Britt började att köra taxi 1971. Att vara taxichaufför var
            ett yrke som hon älskade. Efter ett rått överfall i sin bil för
            något år sedan ligger hon numera ofta vaken på nätterna då maken
            är ute och kör taxin. Hon kan inte koppla av förrän han har kommit
            hem igen. Dessutom är hon rädd för att vara ensam. Hon drar för
            persiennerna och har en kniv inom räckhåll, om någon skulle bryta
            sig in i huset där hon bor. Bara tanken på att behöva köra påverkade
            människor igen fick mig att bestämma mig för att aldrig mer köra
            taxi, berättar Ann-Britt för Brottsofferjouren.
          </note>
          <note>
            För mig är det paradoxalt att en land som har världens högsta
            skattetryck och största offentliga sektor inte klarar av den mest
            grundläggande uppgiften för en stat, att skydda medborgarna mot
            våld, stölder och övergrepp.
          </note>
          <note>
            På många håll i vårt land kan vi se tecken på vad som skulle
            kunna kallas ett civilisatoriskt förfall.
          </note>
          <note>
            Klottret breder ut sig. Nedskräpningen ökar. På sina håll säljs
            narkotika öppet. Knivar beslagtas gång på gång i skolorna. Stämningen
            utanför restauranger sent på kvällar är ofta aggressiv. Elever,
            lärare och annan personal utsätts för hot, grova tillmälen och
            smädelser.
          </note>
          <note>
            De som drabbas värst av brottsligheten är de svagaste i samhället.
            De har inte råd att ta bilen jobbet utan måste åka buss. De har
            inte råd att låta barnen åka hem i taxi på kvällen efter olika
            aktiviteter. De som kan välja en bättre skola för barnen och de
            som har råd att flytta till ett lugnare område eller installera
            larm drabbas inte på samma sätt.
          </note>
          <note>
            Människor som känner otrygghet blir svagare.
          </note>
          <note>
            Samhället fungerar sämre om människor känner oro när de går ut
            på kvällarna om de möter klotter, nedskräpning och en hård omgivning.
            Därför finns det ingen motsättning mellan frihet och ordning.
            Tvärtom innebär en bättre ordning på gator och torg en minskad
            skadegörelse och en större trygghet och också att vanliga medborgare
            står starkare och lättare kan engagera sig i samhällsarbetet.
            Medborgarna måste ta kontroll över vårt offentliga rum.
          </note>
          <note>
            Brottsligheten är allvarlig ur tre dimensioner. Det gäller för
            det första - och det är det allvarligaste -
          </note>
          <note>
            alla människor som kränks genom att de utsätts för brott. För
            det andra gäller det hela samhället. Brott, fysisk otrygghet och
            förfall hotar grunderna för vårt öppna samhälle. När människor
            känner att rättssamhället drar sig tillbaka minskar tilltron till
            samhället och till demokratin.
          </note>
          <note>
            För det tredje drar brottsligheten med sig enorma ekonomiska
            konsekvenser i form av kostnader för skydd, larm, försäkringar,
            kostnader för hela rättsapparaten och inte minst för det inkomstbortfall
            som drabbar samhället när människor drabbas av brott.
          </note>
          <note>
            Det finns ingen anledning att minska kampen mot brottslighetens
            orsaker. Vi ska visa nolltolerans mot dåliga skolor och mot social
            utslagning. Men det finns heller ingen anledning att visa tolerans
            mot skadegörelse, förstörelse, ordningsstörning och kriminalitet.
            Vi ska vara lika hårda mot brottsligheten som mot brottslighetens
            orsaker.
          </note>
          <note>
            När ett brott har begåtts måste det klaras upp.
          </note>
          <note>
            Som ett exempel kan nämnas att i dag förblir 96 av
          </note>
          <note>
            100 villainbrott ouppklarade. Att öka risken för att åka fast
            när den som har begått ett brott är alltså en oerhört väsentlig
            uppgift.
          </note>
          <note>
            För att klara kampen mot kriminaliteten behövs åtgärder i flera
            steg. I det korta perspektivet behövs fler poliser. Närvaron av
            uniformerad polis spelar stor roll för känslan av trygghet i vårt
            samhälle. Polisen bör också snabbt kunna komma till platsen när
            den tillkallas. Så är det inte i Sverige i dag. På många ställen
            i vårt land saknas bemanning på polisstationer på både kvällar
            och helger. I storstäderna gör polisbristen att brottsligheten
            kan etablera sig allt djupare och tränga allt längre ned i åldrarna
            bland barn och ungdomar.
          </note>
          <note>
            Parallellt med en förstärkning av polisen krävs det en upprustning
            av hela rättskedjan - åklagarna, domstolarna och kriminalvården.
            I ett längre perspektiv handlar det om att överföra värderingar.
            Att skapa goda uppväxtvillkor för barn och se till att normöverföringen
            från vuxenvärlden fungerar är avgörande för att kunna bryta kriminaliteten.
          </note>
          <note>
            Fru talman! Frågan om brottsbekämpningen handlar ytterst om vårt
            öppna samhälle. Detta gör det till en demokratisk förpliktelse
            för oss alla att tydligt engagera oss mot brottslighet och kriminalitet.
          </note>
          <note type="speaker">
            Anf. 348 PETER ALTHIN (kd):
          </note>
          <note>
            Fru talman! Konsten att tala är svår, men konsten att tiga är
            svårare. Men nu här i parlamentet är det nödvändigt att tala,
            att tala om den förlorade tryggheten i Sverige.
          </note>
          <note>
            Dagens brottslighet med dess utbredning i samhället är ett allvarligt
            hot mot medborgarnas liv, säkerhet och trygghet. Om otryggheten
            i samhället ökar, minskar livskvaliteten hos medborgarna. Jag
            påstår att medborgarnas trygghet är på väg att försvinna.
          </note>
          <note>
            För att bekämpa brottsligheten och värna om rättssäkerheten har
            vi byggt upp ett rättsväsende med advokater, åklagare, domare,
            poliser och också en kriminalvård. Målet för kriminalvården är
            givet:
          </note>
          <note>
            Brottsligheten måste bekämpas.
          </note>
          <note>
            Har då kriminalpolitiken varit framgångsrik? Nej, det är ett
            imponerande misslyckande. De gångna åtta åren med en socialdemokratisk
            regering är, påstår jag, åtta förlorade år. Den socialdemokratiska
            passiviteten och bristande insikter under de senaste åtta åren,
            och för all del även längre tillbaka i tiden, har lett till en
            veritabel poliskris i Stockholm och även i resten av landet. Därför
            ser jag med stark oro på det fortsatta socialdemokratiska regeringsinnehavet.
            Sverige får inte bli ett laglöst land, men den poliskris som vi
            har är ett allvarligt hot mot rättssäkerheten.
          </note>
          <note>
            I fjol, alltså 2001, polisanmäldes ca 1,2 miljoner brott. Det
            innebär att varje timme dygnet runt bestjäls någon eller några.
            Varje timme dygnet runt blir någon nedslagen, sparkad eller utsatt
            för våld på annat sätt.
          </note>
          <note>
            Brottsligheten i Sverige ligger på en fullständigt oacceptabel
            nivå. Under det första kvartalet 2002
          </note>
          <note>
            polisanmäldes 4 % fler brott än under motsvarande kvartal år
            2001. Och den största ökningen ligger på våldsbrottsligheten.
          </note>
          <note>
            Kvinnomisshandeln ökade med 10 % under första kvartalet 2002
            jämfört med första kvartalet 2001.
          </note>
          <note>
            Butiksrånen ökade med 34 %, samtidigt som uppklaringsprocenten
            ligger på en besvärande låg nivå, genomsnittligt på ca 26 %. Och
            då ska vi veta att i denna uppklaringsprocent ingår även alla
            nedlagda och av polisen avskrivna ärenden, så den verkliga siffran
            är ju ännu lägre. För bostadsinbrotten är uppklaringsprocenten
            8 %, så skynda er hem och se till att inte någon hinner före er
            in i er lägenhet! I Socialdemokraternas Sverige lönar sig brott.
          </note>
          <note>
            Våldet ökar mot lärarna. Fyra av fem lärare känner sig otrygga
            i skolan. 6 % av lärarna har under
          </note>
          <note>
            2001 varit utsatta för våld under sin yrkesutövning -
          </note>
          <note>
            ett socialdemokratiskt misslyckande av gigantiskt format. Redan
            i årskurs 9 har 10 % av pojkarna och flickorna kommit i kontakt
            med narkotika, var tionde pojke och flicka i årskurs 9. Och Brottsförebyggande
            rådet har visat att ungdomar som lagförs för narkotika har ökat.
          </note>
          <note>
            Narkotikan är, fru talman, ett växande samhällsproblem som under
            åratal har skapat otrygghet och tragedier. Socialdemokraterna
            har misslyckats även i denna del. Var finns visionerna? Var finns
            trovärdigheten när regeringen nu säger att nu ska man starta med
            alla möjliga nya grepp? Socialdemokratisk politik på de här områdena
            har varit både tandlös och handlingsförlamad.
          </note>
          <note>
            Vi kristdemokrater har ett framgångsrikt och konstruktivt program
            för att begränsa en nyrekrytering, alltså stoppa nya grupper att
            komma in i kriminalitet.
          </note>
          <note>
            Men vi har också ett framgångsrikt program, om vi får sätta det
            i verket, för att rehabilitera dem som en gång har hamnat i brottslighet.
            Det är ett familjepolitiskt program med inriktning bland annat
            på mer tid för barnen, med barnen i centrum.
          </note>
          <note>
            De förebyggande åtgärderna är viktigast. Vi måste se till att
            inte nya generationer kommer in i kriminalitet. Vi måste återinföra
            normer hos barnen, och de krafter som är mest framgångsrika är
            ju självklart familjerna. Den viktigaste kraften för att stoppa
            nyrekrytering är familjen, alldeles oavsett hur den ser ut.
          </note>
          <note>
            Brottsförebyggande rådet har i artiklar skrivit att förändringen
            måste börja i familjen.
          </note>
          <note>
            Nu är snart min talartid slut. Jag ska avsluta med att säga att
            Kristdemokraterna vill förändra politiken.
          </note>
          <note>
            Vi kommer att föra en hård och konstruktiv opposition här i riksdagen,
            för kom ihåg att trots allt börjar alla missbrukare och alla yrkesbrottslingar
            sin bana som amatörer.
          </note>
          <note type="speaker">
            Anf. 349 JOHAN LINANDER (c):
          </note>
          <note>
            Fru talman! Det är första gången för mig i denna talarstol. Jag
            hade tänkt inleda med att säga någonting till Thomas Bodström.
            Han är inte här, men jag tänker säga det i alla fall. Vill vi
            ha fler poliser så kostar det mer, så är det.
          </note>
          <note>
            Ett av de allvarligaste hoten mot en fungerande rättsstat är
            när medborgarnas tilltro till statens möjligheter att garantera
            trygghet och säkerhet försvinner.
          </note>
          <note>
            När de som utsätts för brott märker att polisen inte ens har
            tid att komma till brottsplatsen, kan vi då förvänta oss att medborgarna
            har förtroende för och tillit till rättsväsendet?
          </note>
          <note>
            Brottsoffer får alltför ofta erfara att brottet som begåtts förblir
            ouppklarat och att gärningsmannen slipper undan sitt ansvar.
          </note>
          <note>
            Det är inte acceptabelt. Det är hög tid att brottsoffer får det
            stöd som de behöver, och det går inte längre att blunda för verkligheten.
            Vi i Centerpartiet kräver en kraftfull satsning på rättsväsendet,
            och därför avsätter vi också ytterligare två miljarder kronor
            i vårt budgetförslag, alltså utöver vad regeringen gör. Den största
            satsningen vill vi göra på polisen och kriminalvården.
          </note>
          <note>
            Justitieminister Thomas Bodström har tidigare, efter budgetpropositionens
            offentliggörande, deklarerat att han är glad över att regeringen
            nu fullföljer och befäster satsningen på polisen. Jag antar att
            justitieministern då tänker på de 170 miljoner kronorna i budgettillskott
            som regeringen i varje fall hävdar att de förstärker polisens
            budget med.
          </note>
          <note>
            Det är dags att granska om de här 170 miljoner kronorna verkligen
            är 170 miljoner kronor. Vi kan börja med att räkna av de 70 miljoner
            som fanns med redan i förra årets budgetproposition och därför
            redan är inräknande i polisverksamheten. Därefter kan vi räkna
            av ytterligare 95 miljoner kronor, som är det här sparbetinget
            på 0,7 % som ligger som ett blytungt täcke över hela statsförvaltningen.
            Alltså återstår
          </note>
          <note>
            5 miljoner kronor. Thomas Bodströms satsning på polisen består
            alltså av ynka 5 miljoner kronor. För de
          </note>
          <note>
            5 miljoner kronor som återstår ska enligt budgetpropositionen
            utbildningstakten öka till 1 000 poliser per år och kvaliteten
            höjas på brottsutredningarna så att tiden mellan brottsanmälan
            och dom förkortas.
          </note>
          <note>
            Fru talman! I skolan var jag väldigt fascinerad av ämnet matematik.
            Men just den här ekvationen har jag inte en chans att lösa.
          </note>
          <note>
            Bland annat säger Polisförbundets ordförande att han är mycket
            bekymrad över budgetförslaget och våndas över att den politiska
            retoriken nu också ska inrymmas i den politiska matematiken. Rikspolisstyrelsens
            ekonomichef kallar dessa 5 miljoner kronor för felräkningspengar
            och undrar hur det ska gå till att rationalisera enligt den socialdemokratiska
            regeringens direktiv. Jag, och många med mig, delar verkligen
            deras oro. Socialdemokraterna visar med sin budgetproposition
            att de inte prioriterar rättsväsendet och polisen och att de inte
            har kontakt med verkligheten.
          </note>
          <note>
            Att närpolisen fungerar är ett måste. Det möjliggör att polisens
            arbete i större utsträckning kan utformas efter lokala behov och
            förutsättningar. Men förutsättningarna för närpolisreformen har
            allvarligt rubbats sedan den infördes. Närpoliserna måste vara
            synliga, och alltså vara ute i samhället så mycket som möjligt
            inom sina områden. Det är nödvändigt att inte närpolisernas tid
            upptas för mycket av inre tjänst och att närpolisens ansvar för
            utryckningsverksamheten begränsas. Verkligheten visar dock på
            motsatsen.
          </note>
          <note>
            Närpoliserna får ofta rycka in och förstärka utryckningsverksamheten.
            Enligt en rapport från BRÅ har närpolisstationerna i genomsnitt
            öppet fem timmar per dag. Endast 6 % av stationerna är öppna på
            helgerna. När ska justitieministern förstå att närpolisverksamheten
            håller på att totalhaverera?
          </note>
          <note>
            Polisens arbetsuppgifter måste renodlas så att polisen kan ägna
            sig åt just det som polisen är bra på, alltså de polisiära uppgifterna.
            Vi i Centerpartiet vill ha fler civilanställda inom polisen som
            kan sköta den dagliga och administrativa delen av arbetet.
          </note>
          <note>
            Polisen har givetvis den centrala rollen i arbetet för att motverka
            brott och våld i samhället. En viktig förutsättning för detta
            arbete är att det finns tillgång till polis under dygnets alla
            timmar i varje kommun och varje stadsdel i de större städerna.
          </note>
          <note>
            Centerpartiets bestämda målsättning är alltså att det ska finnas
            tillgång till polis dygnet runt i varje kommun och i varje stadsdel
            i de större städerna. Ska det bli verklighet krävs fler nyutbildade
            poliser. Genom vårt budgetförslag möjliggör vi 2 000 nya polistjänster
            och ett nytt kommunikationssystem, det som har efterfrågats så
            länge. Dessutom vill vi starta upp en fjärde polishögskola. Denna
            polishögskola bör förläggas till eller i närheten av befintlig
            högskoleort.
          </note>
          <note>
            Varför inte placera den i Skåne?
          </note>
          <note>
            Ska vi ha en fungerande rättsstat där människor känner trygghet
            och säkerhet krävs fler poliser. Låt inte valrörelsens löften
            om 4 000 nya poliser bli tomma löften utan innehåll!
          </note>
          <note type="speaker">
            Anf. 350 HILLEVI LARSSON (s):
          </note>
          <note>
            Fru talman! Beträffande det där sista, om att satsningen ska
            genomföras, kan jag gå i god för att det kommer att bli så. Jag
            är säker på att Thomas
          </note>
          <note>
            Bodström hade sagt det om han hade haft möjlighet att vara här
            i kväll. Det blir ju andra tillfällen att diskutera det här med
            honom.
          </note>
          <note>
            Sexualiteten är i grunden en positiv kraft.
          </note>
          <note>
            Den är en källa till mycket glädje och mycket gott för människor
            när det rör sig om frivillighet, ömsesidighet och jämbördighet
            mellan parterna. Sexuella övergrepp, däremot, är något allt annat
            än positivt. De kan ge men för livet psykiskt, fysiskt och sexuellt,
            och de måste bekämpas.
          </note>
          <note>
            Vi har kommit långt när det gäller lagstiftningen på det här
            området, och även när det gäller tillämpningen. Men det finns
            luckor. Då menar jag luckor både i lagen och i tillämpningen av
            de lagar som finns. Det har kommit en avhandling som heter
          </note>
          <note>
            Flickan och skulden. Den är en systematisk genomgång av hur våldtäktsoffer
            blir bemötta i rätten och av hur de blir behandlade.
          </note>
          <note>
            De här flickorna, för det är väldigt ofta unga flickor det handlar
            om, tonårsflickor, får ofta helt irrelevanta frågor. De får frågor
            om hur de var klädda när övergreppet skedde, hur mycket de hade
            druckit och hur många sexpartner de hade haft tidigare i sina
            liv, något som alltså inte alls har med situationen att göra.
            Man tar till och med hänsyn till vilket rykte de här flickorna
            har. Om de har ett horrykte på skolan, det vill säga att de kallas
            "hora" på skolan, kan detta skrivas in i rättegångsprotokollet
            och användas mot de här flickorna. När de blir trakasserade och
            mobbade på skolan kan alltså detta användas mot dem.
          </note>
          <note>
            De misstänkta våldtäktsmännen slipper alla irrelevanta frågor
            som över huvud taget inte har med saken att göra. Slutsatsen av
            den här avhandlingen är att man delar in offren i horor och madonnor.
            Man försöker redan i början kategorisera de här unga flickorna
            så att de ofta hamnar i horfack eller madonnafack.
          </note>
          <note>
            Det är ofta ytliga faktorer som klädsel, alkoholintag och rykte
            som påverkar vilket fack man placeras in i.
          </note>
          <note>
            Slutsatsen är också att madonnan blir trodd och horan blir misstrodd.
          </note>
          <note>
            Tack och lov är det inte alltid så här, men det är alltför ofta
            på det här sättet. Här tror jag att lagstiftningen måste tydliggöras,
            men tillämpningen måste naturligtvis också förbättras. Det grundläggande
            måste vara att ett nej alltid är ett nej. Oavsett hur man är klädd,
            hur mycket man har druckit och ens tidigare historia är ett nej
            alltid ett nej oavsett vem som blir utsatt för ett övergrepp.
          </note>
          <note>
            Den sexualbrottskommitté som har arbetat med luckorna i lagen
            har kommit med väldigt många bra förslag. Ett av de viktigaste
            förslagen gäller våldtäktsbegreppet och vad som ska innefattas
            i det. Det gäller våldtäkt mot barn, gruppvåldtäkt och våldtäkt
            där offret är hjälplöst.
          </note>
          <note>
            När det gäller våldtäkt mot barn ska det, enligt det förslag
            som Sexualbrottsutredningen kommer med, inte krävas tvång, hot
            eller våld från den vuxnes sida mot barnet. Orsaken till detta
            är att det är väldigt vanligt att vuxna utnyttjar barn med övertalning,
            genom att använda sin auktoritet som vuxen, genom att barnet helt
            enkelt har vant sig vid situationen, det vet att det inte är lönt
            att göra motstånd alltså gör det inte motstånd, och givetvis också
            genom att barnet är fysiskt svagare och ofta inte kan göra motstånd
            över huvud taget.
          </note>
          <note>
            Det är väldigt bra. Alla övergrepp mot barn ska inte räknas som
            våldtäkt, men det ska kunna vara våldtäkt även när barnet inte
            har gjort våldsamt motstånd eller när den vuxne har brukat våld
            eller hot och tvång.
          </note>
          <note>
            Ett annat viktigt förslag när det gäller våldtäktsbegreppet handlar
            om gruppvåldtäkt. Det är likadant där. Det ska inte krävas ett
            sådant kraftigt våldsamt motstånd från offret och inte heller
            samma mängd våld från gärningsmannen eller gärningsmännen som
            tidigare.
          </note>
          <note>
            Orsaken är uppenbar. Det är självfallet en väldigt hotfull situation
            när man, som det väldigt ofta har varit, är en tonårsflicka omgiven
            av fem-tio äldre män. I detta ligger i sig ett hot som kan göra
            att offret inte vågar göra motstånd av rädsla för att det ska
            bli ännu värre, det vill säga att det inte bara ska bli ett sexuellt
            övergrepp utan även ren misshandel. Likaså när det gäller att
            man befinner sig i ett hjälplöst tillstånd om man är så berusad
            så att man är näst intill medvetslös eller är medvetslös.
          </note>
          <note>
            Det har varit fall där man har tagit läkemedel som har gjort
            en hjälplös. Då ska det inte krävas kraftigt motstånd eller kraftigt
            våld från gärningsmannen.
          </note>
          <note>
            Detta gäller alltså även när det är färre gärningsmän.
          </note>
          <note>
            Det kan räcka med att det är en gärningsman som utnyttjar situationen
            när någon är utslagen.
          </note>
          <note>
            Utöver förslaget om utvidgning av våldtäktsbegreppet föreslår
            sexualbrottskommittén att barns och ungas ställning ska stärkas.
            Är man under 15 år ska det, även om man gett sitt medgivande,
            räknas som ett sexuellt övergrepp. Utnyttjande som närstående
            vuxna, exempelvis styvföräldrar, gör sig skyldiga till ska också
            betraktas som allvarligt.
          </note>
          <note>
            När det gäller trafficking föreslår man att man ska stärka ansvaret
            för dem som förmedlar unga flickor hit. Det ska krävas ett ansvar
            av de personerna och ett skydd för barn under 15 år, även om de
            gett sitt medgivande.
          </note>
          <note>
            Regeringen har hittills plockat upp detta med trafficking, och
            de har även aviserat en del andra förslag. Jag hoppas framför
            allt att förslaget om våldtäktsbegreppets utvidgning genomförs
            snarast möjligt.
          </note>
          <note type="speaker">
            Anf. 351 JOHAN LINANDER (c) replik:
          </note>
          <note>
            Fru talman! Hillevi Larsson tog upp ett mycket viktigt ämne som
            jag verkligen håller med om. Dem av de närvarande ledamöterna
            som inte har läst Flickan och skulden vill jag rekommendera att
            läsa den, men jag vill också varna för ett visst illamående när
            man läser den, för den är verkligen fruktansvärd.
          </note>
          <note>
            Jag och ytterligare tre centerpartister har motionerat just om
            att utvidga våldtäktsbegreppet så att vid ett utnyttjande av en
            tjej - ja, lagen är givetvis könsneutral - som inte kan göra motstånd
            ska mannen som begår övergreppet också dömas för våldtäkt. Det
            gäller även om inget motstånd har funnits eftersom hon inte kunde
            göra motstånd på grund av alkoholberusning, tabletter eller någonting
            annat.
          </note>
          <note>
            Jag hoppas att Hillevi Larsson vill stödja oss och vår motion.
          </note>
          <note type="speaker">
            Anf. 352 HILLEVI LARSSON (s) replik:
          </note>
          <note>
            Fru talman! Ja, det vill jag definitivt göra. Det är bra om vi
            blir så många som möjligt.
          </note>
          <note>
            Jag tror i och för sig att de politiska skillnaderna i de här
            frågorna inte är så stora. Sexualbrottsutredningen har ju varit
            parlamentariskt sammansatt med representanter för olika partier
            som har varit överens om viktiga saker. Men självfallet är det
            jättebra att man även på andra sätt agerar, som Johan Linander
            med flera nu har gjort. Jag tror att vi behöver väcka de här frågorna
            i alla möjliga sammanhang och påskynda arbetet för att dessa förslag,
            som jag tycker är väldigt viktiga, ska genomföras.
          </note>
          <note type="speaker">
            Anf. 353 ULF SJÖSTEN (m) replik:
          </note>
          <note>
            Fru talman! Hillevi Larsson berör ett mycket viktigt ämne, men
            hon berör inte resurserna till rättsväsendet över huvud taget.
          </note>
          <note>
            Polisfacket i Stockholm motsätter sig nu en rekrytering av poliser
            till länet. Orsaken är länets ekonomiska underskott, som med den
            utveckling och de budgettillskott man nu har fått beräknas vara
            nästan en miljard år 2006.
          </note>
          <note>
            Ett annat exempel är den lilla orten Svenljunga i
          </note>
          <note>
            Sjuhärad, som enligt en gammal bemanningsplan skulle ha fem poliser
            för att betjäna sina 10 000 invånare. I dag har man en polis tre
            dagar i veckan, tre timmar varje gång.
          </note>
          <note>
            Hur ska ni socialdemokrater lösa denna allvarliga kris, och hur
            bidrar ert budgetförslag till att förbättra situationen?
          </note>
          <note type="speaker">
            Anf. 354 HILLEVI LARSSON (s) replik:
          </note>
          <note>
            Fru talman! Jag vill inleda med att säga att det jag har berört
            inte bara handlar om resurser utan framför allt om vad som står
            i lagen, och det kostar ju inte speciellt mycket att skriva om
            lagen. Detsamma gäller tillämpningarna och attityderna i rättssalarna.
            Det krävs möjligtvis pengar till utbildning för att förändra attityderna,
            men i övrigt är det inte så mycket en ekonomisk fråga.
          </note>
          <note>
            Det andra exemplet som frågeställaren tar upp gäller en speciell
            situation i regionen. Det säger sig självt att man kan lyfta fram
            exempel varifrån som helst i landet som visar på en kris, men
            om man ser på hela landet kanske man får en annan bild.
          </note>
          <note>
            Det grundläggande för oss socialdemokrater är att vi genom att
            ta ut skatter också har råd att betala välfärden. Hela rättsväsendet
            är en viktig del av välfärden för oss socialdemokrater. Därför
            vill vi ha ett skattetryck som gör att vi kan lösa de här frågorna
            på längre sikt. Vi vill också satsa på många fler poliser de närmaste
            åren - flera tusen fler poliser.
          </note>
          <note type="speaker">
            Anf. 355 ULF SJÖSTEN (m) replik:
          </note>
          <note>
            Fru talman! Jag tog ett exempel från Sveriges största län, Stockholms
            län, och ett exempel från en av Sveriges minsta kommuner, Svenljunga.
            Jag tror att det är ganska betecknande för situationen i hela
            landet.
          </note>
          <note type="speaker">
            Anf. 356 HILLEVI LARSSON (s) replik:
          </note>
          <note>
            Fru talman! Jag kommer själv från Skåne, närmare bestämt Malmö.
            Självfallet har vi problem där också.
          </note>
          <note>
            Naturligtvis hänger det samman med hur mycket brott som begås,
            men också med anmälningsfrekvensen. Exempelvis är det så att ju
            mer man lyckas förmå kvinnor att anmäla misshandel som en närstående
            gjort sig skyldig till, desto mer kostar det naturligtvis och
            desto mer personal blir det som ska utreda fallen.
          </note>
          <note>
            I Malmö har vi upptäckt att när vi har sett till att polisen
            varit välutbildad att ta hand om de här kvinnorna och bemöta dem
            på rätt sätt har anmälningarna fördubblats. Alltså krävs det mer
            resurser.
          </note>
          <note>
            Att det krävs mer personal, poliser och resurser behöver inte
            vara något enbart negativt, utan det kan också vara en konsekvens
            av att det blivit fler anmälningar. Men vi ser problemen, och
            därför är vi beredda att satsa resurser på att framför allt få
            fler poliser.
          </note>
          <note type="speaker">
            Anf. 357 ULF SJÖSTEN (m):
          </note>
          <note>
            Fru talman! Ledamöter i kammaren! Polisbristen har gjort sig
            särskilt påmind under den gångna sommaren. 49 polisstationer runtom
            i landet stängde, samtidigt som antalet brott ökade. Utredningshögarna
            växte, och möjligheterna att ge medborgarna en god polisiär service
            försämrades och försämras gradvis.
          </note>
          <note>
            Polisiära företrädare har gång efter annan varnat för följderna
            av den långvariga resursbristen, men inför årets budget signalerades
            det faktiskt en viss framtidstro både hos polis och åklagarväsende.
          </note>
          <note>
            Orsaken till dagens situation finns att söka under andra halvan
            av 19990-talet och fram till dags dato.
          </note>
          <note>
            Det är viktigt att se den historiska förklaringen till dagens
            situation för att i framtiden kunna undvika de misstag som har
            gjorts under de gångna åtta åren med vänsterstyre i Sveriges riksdag.
            Under den här perioden har den socialdemokratiska regeringen bidragit
            till att försämra förutsättningarna för den svenska polisen och
            det övriga rättsväsendet. Man har uppenbarligen ansett att det
            har funnits för många poliser i
          </note>
          <note>
            Sverige. Denna övertygelse har lett till ett antal konkreta resultat.
          </note>
          <note>
            Civilanställda, många med över 20 års erfarenhet av arbete inom
            polismyndigheterna, har fått sparken.
          </note>
          <note>
            Eftersom deras arbetsuppgifter har funnits kvar har arbetet fått
            fördelas på de hårt pressade civilanställda som finns kvar och
            på polismän. Polismän har i allt större utsträckning fått utföra
            rent administrativa uppgifter.
          </note>
          <note>
            Polishögskolan slutade i princip att utbilda nya poliser i mitten
            av 1990-talet. Lärare hemförlovades, och en stor kompetens försvann.
          </note>
          <note>
            Vidareutbildning för polismän försvann under en lång period.
            Med tanke på polismännens åldersstruktur i Sverige borde förhållandet
            ha varit det omvända.
          </note>
          <note>
            Åldersstrukturen och det faktum att det anställdes ett stort
            antal poliser i samband med polisväsendets förstatligande 1965
            gör att denna problematik kommer att förstärkas kraftigt under
            de närmaste åren. Därför borde kraftfulla satsningar göras nu.
          </note>
          <note>
            Närpolisreformen som byggde på en större polisiär förankring
            i lokalsamhället sjösattes under denna period. Det var inte många
            som ifrågasatte tankarna med reformen som byggde på närhet, större
            trygghet för människor och en fördjupad legitimitet för polisen
            i samhället. Ett stort problem var att just denna reform lanserades
            under en period av kraftiga resursminskningar. En av följderna
            blev att specialistresurser för utredning av exempelvis ungdomsbrott
            rationaliserades bort, och ungdomsrotlar hos polismyndigheterna
            försvann i rask takt.
          </note>
          <note>
            Resultatet blir givetvis sämre kompetens och större risk för
            långa handläggningstider av utredningar som berör unga.
          </note>
          <note>
            Samtliga dessa åtgärder innebär var för sig kraftiga personalminskningar
            inom polisväsendet som sammantaget har varit förödande. Polisverksamheten
            och det övriga rättsväsendet ska givetvis liksom andra samhällssektorer
            spara, rationalisera och modernisera.
          </note>
          <note>
            Men minskningen av antalet poliser ute i samhället har inneburit
            att tryggheten har försämrats och rättsväsendet har rustats ned
            under en ganska kort period.
          </note>
          <note>
            Som exempel kan jag nämna att antalet poliser verksamma på min
            hemort i polishuset i Borås under ett och ett halvt år i slutet
            av 90-talet minskade med
          </note>
          <note>
            20 % - 20 % färre poliser under blott 18 månader.
          </note>
          <note>
            Trygghet består inte enbart av att samhället har tillräckligt
            många poliser och åklagare. Det handlar också i hög grad, som
            många har varit inne på här i dag, om samhället i stort. Det handlar
            om vilka värderingar och normer som vi ger våra barn och hur de
            normerna präglar deras liv. Det handlar i stor utsträckning om
            ungdomars egna attityder till alkohol, droger och kriminalitet.
            Det är attityder som under senare år har luckrats upp alltmer.
          </note>
          <note>
            Det handlar givetvis också om att samhällets och demokratins
            yttersta utpost - polisen - har möjligheter att ge den service
            och trygghet som människor har rätt att kräva. Det handlar om
            att misstänkta brottslingar lagförs och får en påföljd för sina
            gärningar.
          </note>
          <note>
            Mot bakgrund av den beskrivning som jag har gjort borde slutsatsen
            vara att rättsväsendets rehabilitering och rekonstruktion prioriterades
            i statsbudgeten. Tyvärr kan man inte se någonting av detta.
          </note>
          <note>
            Vi moderater vill långsiktigt ha ett perspektivskifte. Det är
            inte de som följer lagen som ska behöva ändra livsstil, utan det
            är de som bryter mot lagen som ska ändra sitt beteende. Både den
            grova brottsligheten och våldet i samhället måste bemötas med
            tidiga och framför allt tydliga konsekvenser för dem som begår
            brotten. Därför vill vi satsa 2 miljarder mer än regeringen och
            stödpartierna under de närmaste två åren, 2003 och 2004.
          </note>
          <note>
            Avslutningsvis kan man återigen beskriva den socialdemokratiska
            budgeten för utgiftsområde rättsväsendet med orden för lite och
            för sent.
          </note>
          <note type="speaker">
            Anf. 358 JOHAN LINANDER (c) replik:
          </note>
          <note>
            Fru talman! Det blir inte så mycket till debatt. Jag lägger märke
            till att justitieministern inte är här och inte en endaste ledamot
            i justitieutskottet från Socialdemokraterna, Vänsterpartiet eller
            Miljöpartiet. Det kanske visar hur majoriteten prioriterar justitiefrågorna.
            Vi får väl ha en debatt inom oppositionen i stället.
          </note>
          <note>
            Jag hörde en viss kritik mot närpolisreformen här.
          </note>
          <note>
            Menar Ulf Sjösten att den ska skrotas eller tycker han att idén
            är riktig och att man ska fortsätta att bygga vidare på närpolisreformen?
          </note>
          <note type="speaker">
            Anf. 359 ULF SJÖSTEN (m) replik:
          </note>
          <note>
            Fru talman! Idén är helt klart riktig. Men jag vill påpeka att
            den inte är ny. Jag ska återgå till min hemstad Borås som har
            haft kvarterspoliser sedan 1969.
          </note>
          <note>
            Dessa kvarterspoliser har haft samma uppgifter som närpoliserna
            har i dag. Tyvärr finns det i dag inte några kvarterspoliser i
            Borås och inte heller några närpoliser. Det är verkligheten i
            Sverige i dag.
          </note>
          <note type="speaker">
            Anf. 360 BERTIL KJELLBERG (m):
          </note>
          <note>
            Fru talman! Här i kammaren i dag och under den nyss avslutade
            valrörelsen var i stort sett samtliga partier ense om att det
            behövs fler poliser. Det är utmärkt. Men det behövs även mer resurser
            till inte minst domstolarna, åklagarna och kriminalvården. Vi
            moderater är beredda att göra dessa satsningar.
          </note>
          <note>
            Men en fråga som inte så ofta kommer upp i debatten är vilka
            straffpåföljder som vi ska ha i framtiden. Min åsikt är att dagens
            påföljdssystem inte fungerar. Påföljdssystemet ska fylla minst
            tre funktioner
          </note>
          <note>
            - återanpassa den kriminelle till samhället, förmå andra att
            avstå från att begå brott och brottsoffren ska ha en uppfattning
            om att samhället reagerar rimligt på det brott som de har blivit
            utsatta för. Om medborgarna inte har förtroende för påföljdssystemet
            finns risk för att man tar saken i egna händer.
          </note>
          <note>
            I debatten diskuteras ofta bara en sak i taget. Vissa talar sig
            varma för en så kallad human kriminalvård med kortast möjliga
            strafftider. Dessa glömmer ofta bort allmänpreventionen och straffets
            betydelse för brottsoffren. En human kriminalvård, enligt mitt
            förmenande, har ett påföljdssystem som är välavvägt mellan samhällets
            alla krav och som när staten tvingas att beröva någon friheten
            erbjuder vård och behandling. Detta görs inte i dag.
          </note>
          <note>
            Dagens påföljdssystem har en rad allvarliga brister. Jag tänker
            peka på två problemområden, påföljderna för unga lagöverträdare
            och tillståndet på våra fängelser.
          </note>
          <note>
            När det gäller unga lagöverträdare vill jag påstå att vi inte
            har något fungerande påföljdssystem. Vi kan nog bli ense om att
            den som är under 18 år inte ska dömas till fängelse. I dag döms
            unga lagöverträdare regelmässigt till vård inom socialtjänsten,
            även den som har begått mycket allvarliga brott, till exempel
            grovt rån eller grov misshandel. Även för den som döms vid upprepade
            tillfällen överlåter domstolarna till socialtjänsten att bestämma
            om vården.
          </note>
          <note>
            Jag menar att det finns en ideologisk motsättning mellan socialtjänsten
            och samhällets behov att döma och tillrättaföra den unge som begått
            ett eller fler brott. Socialtjänsten har som grundideologi för
            sin verksamhet frivillighet, medan den straffande verksamheten
            av naturen bygger på tvång av varierande grad. Även de unga vittnar
            om att de inte uppfattar vården inom socialtjänsten som någon
            särskilt ingripande påföljd. En ung lagöverträdare sade: Det är
            bara att snacka med en socialtant.
          </note>
          <note>
            Vård inom socialtjänsten riskerar också att få stora variationer
            när det gäller påföljderna. Omfattningen av vården är ofta beroende
            på kommunernas ekonomiska ställning. Min erfarenhet är att socialtjänsten
            alltför ofta låter den unge själv bestämma omfattningen på vården
            och att man ofta underlåter de mera ingripande insatserna, inte
            minst av ekonomiska skäl.
          </note>
          <note>
            I vart fall kommer insatserna ofta för sent.
          </note>
          <note>
            Jag har ett förslag. Låt oss slopa påföljden vård inom socialtjänsten,
            och låt kriminalvården med ökade resurser ta över ansvaret även
            för unga lagöverträdare. För de unga som inte kan tillrättaföras
            med kriminalvård i frihet bör, som vi moderater har föreslagit,
            särskilda kriminalvårdshem tillskapas. Det ska staten ta det ekonomiska
            ansvaret för.
          </note>
          <note>
            Fru talman! Även för äldre kriminella uppvisar påföljdssystemet
            stora brister. Förhållandena på våra fängelser är inte bra. I
            dag är platsbristen akut, och vården fungerar inte. Missbruket
            av narkotika på anstalterna är omfattande. Jag menar att det är
            ett nederlag för kriminalvården när man måste inrätta narkotikafria
            avdelningar på fängelserna. Alla avdelningar på fängelserna ska
            vara narkotikafria. Det senaste man kunde läsa i tidningen är
            att narkotika såldes i kiosken på en anstalt.
          </note>
          <note>
            Kriminalvården måste utrustas med tillräckliga resurser och inte
            minst befogenheter för att stoppa missbruket på anstalterna. För
            den enskilde som trots detta missbrukar i fängelset måste konsekvenserna
            bli allvarliga. Samtidigt ska de många intagna som har missbruksproblem
            erbjudas en missbruksvård som är värd namnet.
          </note>
          <note>
            Upprustningen av kriminalvården måste också innefatta betydligt
            fler och mer omfattande påverkansprogram under medverkan av välutbildad
            personal. För att motivera de unga att delta i dessa påverkansprogram
            anser jag att den näst intill obligatoriska villkorliga frigivningen
            efter två tredjedels strafftid ska slopas och att den villkorliga
            frigivningen ska prövas utifrån de framsteg och den förändring
            som den intagne visat efter deltagande i de påverkansprogram som
            kriminalvården erbjudit. Naturligtvis ska kravet för villkorlig
            frigivning vara total drogfrihet.
          </note>
          <note>
            Den intagne som väljer att inte delta i påverkansprogram eller
            som fortsätter drogmissbruket i fängelset ska få avtjäna hela
            strafftiden.
          </note>
          <note>
            Fru talman! En satsning på kvalificerad behandling i fängelserna
            tror jag är en väg för att uppnå de krav som samhället har på
            en fungerande kriminalvård.
          </note>
          <note>
            Utbildningsfrågor
          </note>
          <note>
            Anf. 361 GUNILLA CARLSSON i Tyresö (m):
          </note>
          <note>
            Fru talman! När den svenska skolan diskuteras är perspektivet
            kort. Trots att alltfler elever lämnar grundskolan utan de kunskaper
            de behöver och trots att våld och hot mellan elever och mot lärare
            är vardag på vissa skolor ligger regeringen lågt. Det delas ut
            lite specialdestinerade bidrag för att skyla över problemen, men
            en grundläggande debatt om skola och utbildning saknas. Skoldebatten
            handlar mest om att elever har keps på sig inomhus.
          </note>
          <note>
            Utbildningsdebatten borde handla om hur vi kan skapa den bästa
            skolan, hur vi kan skapa mångfald och bredd inom svensk utbildning
            och hur vi kan lägga grunden för välstånd och kunnande för det
            livslånga lärandet. I stället talar vi om självklarheter som att
            mobiltelefonen ska vara avstängd under lektionerna.
          </note>
          <note>
            Det krävs en ny och bredare debatt om den svenska skolan. Det
            krävs en debatt som tar avstamp i den oerhörda potential som finns
            i varje ung människa och som handlar om hur vi ska erbjuda de
            allra bästa möjligheterna för varje enskild elev på dennes egna
            villkor. Dagens utbildningspolitiska debatt borde handla om alla
            unga människors rätt att få lov att hitta sin egen väg till kunskap.
            Varje ungdom som lämnar skolan utan fullständiga betyg är ett
            misslyckande.
          </note>
          <note>
            Utbildningen är den viktigaste politiska frågan inför framtiden.
            Det handlar om hur vi bygger grunden för det samhälle som nästa
            generation ska växa upp och leva i. Jag tror att inget kan vara
            viktigare för delaktighet och förståelse för andra än en fungerande
            skola. Jag vet att kunskap som delas växer. Min kunskap inkräktar
            inte på någon annans kunskap, utan i stället växer vår gemensamma
            insikt och vårt gemensamma kunnande när vi förmedlar och delar
            kunskap.
          </note>
          <note>
            Inget kan vara en viktigare utmaning för oss moderater som vill
            möjliggöra ett bättre Sverige än en skola som förmedlar kunskap
            och därmed framtidstro och förmåga för vårt land och för enskilda.
          </note>
          <note>
            Varje människa är unik, och det innebär att vi alla har olika
            förutsättningar och olika förmågor. Det gör det politiska ansvaret
            att ge de bästa förutsättningarna för alla elever så mycket större.
            På samma sätt som de individuella förmågorna kan uppmuntras och
            stimuleras kan de också hämmas och förslösas av åratal av stereotyp,
            stelbent och undermålig skolgång.
          </note>
          <note>
            En modern skola och en högre utbildning värd namnet måste ta
            sig ifrån det systemtänkande och de konforma metoder vi hittills
            haft för att förmedla kunskap. Om skolan ska vara till för alla
            kan den skolpolitik som ska forma den inte begränsas till att
            bara handla om att diskutera detaljerna i den skolgång som ska
            vara lika för alla elever.
          </note>
          <note>
            Antalet elever som lämnar grundskolan utan fullständiga betyg
            fortsätter att öka. Våld och övergrepp har blivit en så vanlig
            företeelse att skoldebatten helt har kommit att domineras av ordnings-
            och säkerhetsfrågor och inte av hur eleverna får de bästa förutsättningarna
            för att förverkliga sig själva och sina livsmål.
          </note>
          <note>
            Fru talman! Den svenska skolan ska vara till för alla elever,
            men den ska inte vara lika för alla elever.
          </note>
          <note>
            En skola och en skolpolitik som är avsedd att passa alla elever
            lika passar till sist inte någon, och resultaten blir därefter.
            Det handlar inte om utsortering eller selektion. Alla har rätt
            till en god utbildning. Det handlar om att ge varje elev de bästa
            förutsättningarna utifrån dennes individuella förutsättningar.
            Då kan inte alla elever klumpas ihop till ett kollektiv för att
            sedan pressas igenom samma form. Då måste vi se på varje elev
            som en egen individ.
          </note>
          <note>
            Utbildningsminister Östros har kallat moderat skolpolitik för
            sorteringsskola. Det vore passande om han var något försiktigare
            i sina nedsättande omdömen om andra partier. Han bör vända den
            nedåtgående trend som präglat hela hans tid i Utbildningsdepartementet.
            Resultaten och betygen på landets skolor fortsätter att försämras.
            År 1998 tvingades 20,4 % av landets grundskoleelever lämna skolan
            utan fullständiga betyg. Efter fyra år är det 25,7 % som avslutar
            sin grundskola utan tillräckliga kunskaper för att över huvud
            taget bli godkända. Det skulle man kunna kalla en utsorteringsskola.
            Utbildningsministern får kalla moderat skolpolitik för vad han
            vill. Det är han som står för ansvaret för en skola som sviker
            hela generationer av elever.
          </note>
          <note>
            Människor som är trygga vågar. Människor som vågar drivs av andra
            motiv där utbildningen är självförverkligandets första steg. Samhällets
            nytta av ett gott utbildningsklimat spiller över i alla delar,
            företagande, kulturliv och politik.
          </note>
          <note>
            Den utbildningsrevolution som friskolereformen innebar för svenskt
            skolväsende måste få fortsätta.
          </note>
          <note>
            Den mångfald av alternativa pedagogiska inriktningar som blomstrade
            efter uppluckringen av det rigida skolmonopolet visar på den oerhörda
            drivkraft och potential som finns.
          </note>
          <note>
            Nu är det dags att göra även de kommunala skolorna till fria
            skolor. Vi vill införa en nationell skolpeng som går direkt till
            den skola som eleverna och föräldrarna väljer. Så flyttas makten
            och resurserna in i klassrummen. Så uppstår mångfald, konkurrens
            och kvalitet med olika utbildningsanordnare och skiftande pedagogiker.
            Då blir skolledare och skickliga lärare och pedagoger viktigare
            än kommunala sammanträden, och med all säkerhet blir skolmiljöerna
            för våra barn bättre.
          </note>
          <note>
            Vem skulle välja en skola där man inte kan känna sig trygg, där
            kunskapsförmedlingen och respekten för andra brister? Statens
            uppgift i detta blir att säkra finansieringen, fastställa läroplanen,
            och inte vägen till kunskap, och stå för kvalitetskontroll.
          </note>
          <note>
            Skolan ska ge varje enskild elev de allra bästa förutsättningarna.
            Genom att ändra vårt politiska perspektiv på skolans syfte och
            mål kan vi börja närma oss en utbildningspolitik med individen
            i centrum där ingen lämnas åt sitt öde.
          </note>
          <note type="speaker">
            Anf. 362 INGER LUNDBERG (s) replik:
          </note>
          <note>
            Fru talman! Gunilla Carlsson borde vara väl medveten om att skolpeng
            leder till uppdelning av elever och drabbar de ungdomar som har
            det allra jobbigast i skolan allvarligast. Om Gunilla Carlsson
            har ett ärligt engagemang för de barn som inte klarar målen, undrar
            jag varför Moderata samlingspartiet har sagt nej till 15 000 nya
            speciallärare och andra som ska stödja de barn som har det jobbigast.
          </note>
          <note>
            Anf. 363 GUNILLA CARLSSON i Tyresö (m) replik:
          </note>
          <note>
            Fru talman! Det kanske är för att vi tror att det inte räcker
            med 15 000 speciallärare eller att de riktade insatserna är det
            absolut viktigaste. Det viktigaste måste vara att utgå från att
            vi kan höja kvaliteten i alla skolor.
          </note>
          <note>
            Ja vet inte varifrån Inger Lundberg har fått att en skolpeng
            leder till utsortering. Det är ju tvärtom. När elever och föräldrar
            får välja en skola som passar ges alla möjlighet att få välja
            en bättre skola. Det är det vi vill uppnå.
          </note>
          <note type="speaker">
            Anf. 364 INGER LUNDBERG (s) replik:
          </note>
          <note>
            Fru talman! Nu är det inte bara jag som har fått för mig att
            skolpengen ger de effekterna. Här finns entydiga kunskaper hos
            svenska och internationella forskare.
          </note>
          <note>
            Vi vet att de barn som drabbas allvarligast av skolpeng är arbetarklassens
            pojkar och invandrarbarnen. Det är de barn som många gånger behöver
            skolans stöd mest.
          </note>
          <note>
            Jag tycker att det är billigt och dåligt av Moderata samlingspartiet
            att använda de barn som behöver skolan bäst som murbräcka för
            att bygga upp en skola som bäst gynnar dem som redan har det bra.
          </note>
          <note>
            Anf. 365 GUNILLA CARLSSON i Tyresö (m) replik:
          </note>
          <note>
            Fru talman! Tyvärr är det så att de som redan har det bra kan
            välja fritt. För dem har det alltid funnits möjligheter.
          </note>
          <note>
            Vi vet ju att det är framför allt invandrarbarn som har använt
            det fria skolvalet till exempel i Stockholm för att kunna skapa
            sig själva bättre möjligheter. Jag vet av egna erfarenheter vilken
            mångfald som har präglat den förändring som har skett och hur
            många internationella bedömare som verkligen avundas den svenska
            friskolereformen som ett viktigt strukturinstrument för att höja
            välståndsskapande krafter i vårt land.
          </note>
          <note>
            Det skulle vara roligt om Socialdemokraterna ville omfamna friskolereformen.
          </note>
          <note type="speaker">
            Anf. 366 MIKAEL DAMBERG (s) replik:
          </note>
          <note>
            Fru talman! Det var intressant att lyssna till Gunilla Carlssons
            programförklaring. Särskilt intressant var det att höra att den
            svenska skolan ska vara till för alla, men inte lika för alla.
          </note>
          <note>
            Mot bakgrund av det har jag en enkel fråga till
          </note>
          <note>
            Gunilla Carlsson.
          </note>
          <note>
            Moderata samlingspartiet röstade i riksdagen emot den lag som
            förbjuder gymnasieskolor att ta ut skolavgifter av eleverna. Ni
            sade att friskolor måste kunna ta ut avgifter för att finansiera
            en särskild profil.
          </note>
          <note>
            Lägg därtill att alla kommunala skolor ska bli friskolor. Det
            borde betyda att alla gymnasieskolor ska ges rätten att ta ut
            skäliga elevavgifter.
          </note>
          <note>
            Min enkla fråga till Gunilla är: Hur mycket ska det maximalt
            få kosta att studera på gymnasieskolor i
          </note>
          <note>
            Moderaternas Sverige?
          </note>
          <note>
            Anf. 367 GUNILLA CARLSSON i Tyresö (m) replik:
          </note>
          <note>
            Fru talman! Vi har sagt att det är rimligt att man får ta ut
            en viss skälig avgift för att täcka en del merkostnader man har
            för att kunna ha en viss inriktning för att kunna tillgodose en
            del intressen. Det handlar ju inte om att skapa oöverstigliga
            elevavgifter.
          </note>
          <note>
            Mikael Damberg vet att det redan i dag krävs väldigt mycket av
            en hel del föräldrar som har sina barn i skolor där det krävs
            arbetsinsats och där man samlar in litet pengar vid sidan om.
            Det här finns redan i dag.
          </note>
          <note>
            Det viktiga är att vi nu ser till att enskilda skolor kan få
            lov att utvecklas, men att alla ges möjligheten och rätten att
            välja en skola som passar dem själva.
          </note>
          <note>
            Det handlar inte om att avgiftsbelägga gymnasierna. Det handlar
            tvärtom om att höja kunskapen så att gymnasieskolorna ger de bästa
            förutsättningar för vidare studier och för ett långt arbetsliv.
          </note>
          <note type="speaker">
            Anf. 368 MIKAEL DAMBERG (s) replik:
          </note>
          <note>
            Fru talman! Jag vet att moderater gillar friskolor.
          </note>
          <note>
            Det var inte det frågan gällde.
          </note>
          <note>
            Beatrice Ask, Gunilla Carlssons företrädare, har sagt att det
            är konstigt att man i Sverige får köpa hur mycket godis man vill
            till sina barn, men man får inte betala litet extra för att få
            den bästa utbildningen.
          </note>
          <note>
            Jag tycker att det blottlägger en viktig skillnad i svensk skolpolitik.
          </note>
          <note>
            Gunilla Carlsson får en chans till: Hur höga ska skolavgifterna
            få vara i Sveriges skolor? Ska det vara
          </note>
          <note>
            3 000 kronor per termin? Ska det vara 10 000 kronor per termin?
          </note>
          <note>
            Jag tror att många barnfamiljer är intresserade av svaret från
            Moderaterna.
          </note>
          <note>
            Anf. 369 GUNILLA CARLSSON i Tyresö (m) replik:
          </note>
          <note>
            Fru talman! Det kan hända. Men jag tror att de skulle vara mer
            intresserade av att Mikael Damberg och jag kunde börja tala om
            hur vi får en bättre skola, hur vi undviker att så många barn
            lämnas åt sitt öde och inte får de bästa förutsättningarna eftersom
            skolan inte fungerar.
          </note>
          <note>
            Det är det som är den viktiga uppgiften.
          </note>
          <note>
            Kom inte här och skräms med elevavgifter på
          </note>
          <note>
            10 000 eller 3 000 kronor. Det är inte det den viktiga utbildningsdebatten
            skulle handla om. Det måste vara hur vi kan skapa bättre förutsättningar
            för kunnande, kunskap och välstånd i Sverige.
          </note>
          <note type="speaker">
            Anf. 370 ULF NILSSON (fp):
          </note>
          <note>
            Fru talman! Jag tänker ägna de här minuterna åt att tala om studenternas
            situation vid universitet och högskolor.
          </note>
          <note>
            Den som väljer att satsa på att studera gör det ofta på grund
            av intresse och på grund av kunskapstörst och kanske med drömmar
            om ett spännande arbete i framtiden.
          </note>
          <note>
            Det finns många hinder på vägen: dålig ekonomi under studietiden,
            osäkerhet om framtiden och ibland en omgivning som ser med förakt
            på kunskapssökande.
          </note>
          <note>
            Vi ska vara glada över att så många ändå väljer att satsa på
            studier vid högskolor och universitet, och vi måste underlätta
            för människor att satsa på studier.
          </note>
          <note>
            Inte minst för dem som inte har studietradition i familjen är
            en bra studiemiljö avgörande.
          </note>
          <note>
            Svenska högskolor håller fortfarande en hög klass men påfrestningarna
            på systemet blir större och större. Den som väljer att studera
            har inte alltid en lätt situation. Att stå i kö är ett välkänt
            begrepp för dagens student. Det är ofta en tröttsam och nervös
            väntan på en efterlängtad utbildningsplats. Det är väntan på studiemedel
            som aldrig kommer eller på en bostad och tak över huvudet. Det
            är ett kösamhälle för många studenter.
          </note>
          <note>
            Den här situationen beror inte på enstaka misstag eller tillfälligheter.
            Jag menar att den har sin grund i ett systemfel i studentpolitiken.
            Under ett antal år har framför allt socialdemokratiska makthavare
            i vårt land levt i tron att politiker i Regeringskansliet kan
            bestämma vilka kurser och på vilken ort studenterna ska läsa och
            vilken service studenterna behöver när det gäller studiemedel.
            Hela systemet är alltmer likt en utbildningsfabrik. Men nu är
            det dags att stänga utbildningsfabriken och i stället öppna den
            fria akademin som vi liberaler förespråkar.
          </note>
          <note>
            Vi vill lansera en helt ny högskolepolitik, och vi känner att
            det finns ett starkt stöd för detta både bland studenter och bland
            högskolelärare. Ett nytt friare antagningssystem, ett nytt serviceinriktat
            studiestödssystem och en kraftig satsning på undervisning och
            forskarutbildning är några av punkterna i den liberala politiken.
          </note>
          <note>
            Det är dags att låta studenterna styra var utbildningsplatserna
            ska förläggas. När en tredjedel av högskolorna inte kan fylla
            sina platser medan köerna är långa på andra håll är det något
            fel på systemet.
          </note>
          <note>
            När många måste börja sina studier med att läsa det de önskat
            först i andra eller tredje hand har centralplaneringen misslyckats.
            Vi tycker att det är studenten själv som bäst vet vilka studier
            som är lämpliga för honom, inte utbildningspolitikerna.
          </note>
          <note>
            Jag tror att de flesta har hört talas om allt krångel med utbetalningen
            av studiemedel. Första utbetalningen kommer inte alltför sällan
            många veckor efter det utlovade datumet. Svar på ansökan dröjer
            långt efter det att utbildningen har börjat. Telefonköerna är
            så hopplösa att man får stå i dagar i kö för att komma fram.
          </note>
          <note>
            Det behövs en genomgripande reformering av studiemedelssystemet,
            men dagens studenter kan inte vänta på att det ska hända någon
            gång i framtiden.
          </note>
          <note>
            Vi föreslår en omedelbar höjning av totalbeloppet av studiestödet
            med ca 2 000 kronor per år.
          </note>
          <note>
            För att korta köerna på CSN vill vi att myndigheten ska betala
            en omvänd straffavgift till studenter som inte får sina studiemedel
            i tid eller som inte får svar på sin ansökan i tid.
          </note>
          <note>
            På längre sikt vill vi avskaffa Centrala Studiestödsnämndens
            monopol på att betala ut studiemedel.
          </note>
          <note>
            Vi behöver öppna även den här marknaden för konkurrens. Det ska
            bygga på att staten sätter upp reglerna och går i borgen för studielån
            så att alla har rätt till studielån. Banker och andra institut
            ska få konkurrera om förmedlingen av lånen.
          </note>
          <note>
            Det stora flertalet studenter skulle på det sättet säkert kunna
            få sina ärenden väldigt snabbt expedierade över disk.
          </note>
          <note>
            Över huvud taget är ju studenternas sociala situation svår. Särskilt
            tänker jag på studenter med barn.
          </note>
          <note>
            Det gäller också alla vuxenstuderande på komvux och folkhögskolor.
            Man får inga extra stöd i studiestödssystemet om man har barn.
            Många ensamma mammor måste avbryta sina studier efter en hopplös
            kamp för att få tillvaron att gå ihop.
          </note>
          <note>
            Det har visserligen tillsatts en studiesocial utredning men den
            är låst med direktiv att den inte får föreslå något principiellt
            nytt. Det är dags för en allvarlig diskussion om hur de mer än
            50 000 studerande med barn ska kunna få litet bättre villkor.
          </note>
          <note>
            Fru talman! Den som väljer att studera har också rätt att vänta
            sig en kvalificerad undervisning av utbildade lärare. Flera undersökningar
            visar att studenterna får mycket mindre undervisning i timmar
            räknat för varje år. Många studenter lämnas i sticket när de bara
            får några timmars undervisning i veckan. Det behövs därför en
            riktig satsning på forskarutbildning, men någon sådan har vi inte
            sett från regeringens sida. Det behövs en uppskrivning av resurserna
            till undervisning vid universiteten, som har legat på samma nivå
            under hela den här utbyggnadsperioden.
          </note>
          <note>
            Verkligheten är alltså den att undervisningen har fått mindre
            och mindre utrymme vid våra högskolor.
          </note>
          <note>
            Det är naturligtvis helt fel att bara räkna upp tjusiga siffror
            över hur många studieplatser som nyskapas, om resurserna ligger
            kvar på samma nivå som tidigare och om det hela bygger på att
            lärarna ska jobba på obetald övertid, vilket sker alltmer.
          </note>
          <note>
            Jag skulle önska att regeringen överraskade oss alla med att
            avisera en riktig nysatsning på studenterna - på en utbyggd undervisning,
            på forskning och forskarutbildning och på bättre service i studiestödssystemet.
            De som verkligen satsar på att utbilda sig behöver det stöd som
            de kan få, men de behöver inte pekpinnar eller politiker som bestämmer
            vad som är viktigt att studera. I en fri akademi är det studenter
            och forskare som har makten, inte byråkrater och politiker.
          </note>
          <note type="speaker">
            Anf. 371 MAJLÉNE WESTERLUND PANKE (s) replik:
          </note>
          <note>
            Fru talman! Jag har ofta hört Ulf Nilsson tala om att studenterna
            i Sverige möter ett förakt för kunskapssökande. Eftersom vi i
            kväll inte diskuterar en proposition utan ska ha en allmänpolitisk
            debatt, ska jag nu ge Ulf Nilsson möjligheten att förklara och
            konkret beskriva hur det kunskapsförakt som studenten möter ser
            ut. Jag har inte hört Ulf Nilsson konkret beskriva det.
          </note>
          <note type="speaker">
            Anf. 372 ULF NILSSON (fp) replik:
          </note>
          <note>
            Fru talman! Det är två typer av kunskapsförakt som jag tänker
            på. För det första kan vi alla drabbas av omgivningens eller till
            och med familjens kunskapsförakt, om man lever i miljöer där människor
            inte är vana vid studier. För att möta det behöver man samhällets
            stöd. Det var kanske närmast det som jag åsyftade i min inledning.
          </note>
          <note>
            För det andra finns det också ett kunskapsförakt inbyggt i det
            plantänkande som ni socialdemokrater i väldigt stor utsträckning
            står för. Man försöker där göra en indelning i nyttiga och onyttiga
            kunskaper.
          </note>
          <note>
            Man försöker bestämma kvantitetsmål, där så och så många studenter
            ska läsa det och det därför att det är nyttigt för samhället.
          </note>
          <note>
            Vi vill överlämna makten. Det är själva kunskapssökandet som
            är viktigt, och ingen ska tala om att en student ska läsa latin,
            fysik eller genvetenskap. Ingen kan tala om att ett visst val
            kommer att vara det bästa rent samhällsekonomiskt om 20 år utan
            den enda ledstjärnan är just kunskapssökandet. Det är skillnaden
            vad gäller vår kunskapssyn.
          </note>
          <note type="speaker">
            Anf. 373 MAJLÉNE WESTERLUND PANKE (s) replik:
          </note>
          <note>
            Fru talman! Jag blir beklämd när jag hör Ulf Nilsson beskriva
            det arbete som har genomförts i vårt land för att ge alla möjligheter
            till utbildning. Detta beskrivs som uttryck för någon form av
            kunskapsförakt, och våra högskolor och universitet beskrivs som
            utbildningsfabriker.
          </note>
          <note>
            Detta betyder att ju färre studenter som går på universitet och
            högskolor, desto mindre är kunskapsföraktet. Jag skulle vilja
            dra rakt motsatt slutsats av den analysen, Ulf Nilsson. Det är
            Ulf Nilsson som har ett stort förakt för alla de nya studenter
            som kommer till högskola och universitet.
          </note>
          <note type="speaker">
            Anf. 374 ULF NILSSON (fp) replik:
          </note>
          <note>
            Fru talman! Inte helt oväntat gör vi här olika definitioner.
            För mig är det så att ju fler studenter som fritt får välja vad
            de vill studera, desto bättre är det och desto mindre är kunskapsföraktet.
            Ju fler studenter som klarar sin utbildning och får tid till handledning
            och hjälp av lärare och forskare, desto bättre undervisning får
            de och desto bättre klarar sig inte minst de studenter som inte
            har den riktiga traditionen med sig hemifrån. För att kunna möta
            dem måste vi ha en kvalitet i högskolan, inte bara siffror på
            hur många som antas men aldrig slutför studierna.
          </note>
          <note type="speaker">
            Anf. 375 OLLE SANDAHL (kd):
          </note>
          <note>
            Fru talman! Forskning och utbildning är i sig självt uttryck
            för välfärd men leder dessutom till välfärd. Ny och överförd kunskap
            ger direkt bättre sjukvård, bättre kommunikationer, bättre skola,
            bättre samhällsplanering och bättre miljö och ger många nyttiga
            verktyg till tjänst för människa och samhälle.
          </note>
          <note>
            Ny kunskap kan omsättas i produktion och ge starkare försörjning
            - det kallar vi tillväxt. Det är bra, inte minst för den gemensamma
            sektorns alla angelägna behov och uppgifter. Vi kan dessutom utgå
            ifrån att forskning och utbildning är samhällsekonomiskt självbärande
            och självfinansierande på sikt.
          </note>
          <note>
            Summan av detta är att utbildning och forskning är en synnerligen
            viktig uppgift för staten. Dessvärre har vi inte lyckats upprätthålla
            vår tidigare tätposition. Sverige har halkat ned på listan.
          </note>
          <note>
            Inom den högre utbildningen finns problem att lösa. Antalet akademiska
            lärare har inte tillnärmelsevis ökat i takt med antalet studenter.
            Lärartätheten har avtagit till men för utbildningarnas kvalitet.
            Trots ökat antal studenter har en lägre andel av arbetskraften
            i Sverige högskoleexamen än i flertalet av våra konkurrentländer.
            En orsak till det kan vara examinationsfrekvensen, som enligt
            Högskoleverket är så låg som 40 %. Detta är mycket allvarligt
            eftersom kunskap måste bli en av våra viktigaste framtida exportprodukter.
          </note>
          <note>
            Storskalig forskning inom områden som metallurgi, elektronik
            och läkemedel - vi känner alla till Losec och Ericsson - har betytt
            mycket för folkhushållet. Högre utbildning och forskning har stor
            betydelse också när den sker vid mindre enheter och i mindre skala.
            Utvecklingen kring Växjö universitet och Blekinge tekniska högskola
            är exempel på detta.
          </note>
          <note>
            Växjö universitet har i samverkan med det omgivande samhället
            bidragit starkt till utveckling av tillväxt, sysselsättning och
            konkurrenskraft. Här har
          </note>
          <note>
            Kunskapsbron varit ett verktyg. Beräkningar gjorda av Centrum
            för arbetsmarknadspolitisk forskning visar att 1 satsad krona
            ger 7 kr tillbaka till samhället.
          </note>
          <note>
            Finansieringen av Kunskapsbron är nu efter börsnedgången i fara
            för 2003. Här finns anledning att göra en akutinsats, lämpligen
            av Näringsdepartementet.
          </note>
          <note>
            Blekinge tekniska högskola har med sin spetskompetens inom tillämpad
            IT varit avgörande för
          </note>
          <note>
            Blekinges starka utveckling på senare år.
          </note>
          <note>
            Inte bara när det gäller utbildning har vi halkat efter. Det
            gäller också för forskningen. Vetenskapsrådet har visat att antalet
            forsknings- och utvecklingsårsverken i Sverige har ökat endast
            mycket marginellt sedan 1993.
          </note>
          <note>
            Finansieringen har krympt i så måtto att forskaren under mitten
            av 1980-talet hade dubbelt så stor finansiering som under 1990-talet.
            Sveriges universitetsforskning betalas till 54 % genom basfinansiering.
          </note>
          <note>
            Resten måste sökas externt. Detta tar både tid och kraft och
            styr även hur den fasta finansieringen används. Risken är stor
            att kortsiktigt förmodad nytta kommer att dominera i val av forskningsuppgifter,
            till men för grundforskningen.
          </note>
          <note>
            Gunilla Westergren-Thorsson, som är docent i cell- och molekylärbiologi
            i Lund, tog sin forskarexamen för tio år sedan. Sedan dess har
            hon inte haft någon fast tjänst. Hon säger: "Att söka pengar tar
            en allt större del av tiden." "Stressen över tjänstesituationen
            hämmar tyvärr en del av kreativiteten."
          </note>
          <note>
            De mindre och yngre högskolorna och universiteten har genom sin
            ungdom svårare att få fram extern finansiering. Samhällsvetenskap
            och humaniora har det särskilt svårt. En stark forskning är nödvändig
            också för undervisningens kvalitet. Undervisning och forskning
            måste gå hand i hand. Detta innebär behov av en god basfinansiering
            under en lång uppbyggnadstid. Detta är särskilt påtagligt inom
            samhällsvetenskap och humaniora.
          </note>
          <note>
            Utöver basfinansieringen av de mindre lärosätena kvarstår behovet
            av att rekonstruera finansieringen av de större. Vi välkomnar
            därför alla anslag men ser det angeläget att tillföra ytterligare
            100 miljoner kronor i vårt budgetförslag. Vi vill också införa
            försäljning av utbildning till studerande från länder utanför
            EES-
          </note>
          <note>
            området.
          </note>
          <note>
            Jämställdheten inom högskolevärlden har stora brister. Det är
            en brådskande och angelägen uppgift att ta itu med detta. Av dem
            som börjar forskarutbildning är 43 % kvinnor, medan bara 12 %
            av professorerna är kvinnor. Forskarsamhället måste öppnas för
            kvinnor. Det finns kulturella, sociala och många andra hinder.
            Ett reformerat studiestöd som gör det möjligt att kombinera barn
            och studier är ett självklart första steg.
          </note>
          <note>
            Även samhället utanför högskolan måste dra sitt strå till stacken.
            Näringsliv och arbetsgivare måste ta sitt ansvar för att stimulera
            till studier med till exempel lönemässig uppskattning. En ny undersökning
            visar att högskoleexamen genomsnittligt ger en löneökning på 5
            %, omkring 1,5 % per studieår som ingår i examen. Detta stimulerar
            knappast till studielån, studiemöda och utebliven inkomst under
            flera år.
          </note>
          <note>
            Vi kristdemokrater ser ett behov av att bredda högskolan. Vi
            vill införa en yrkeshögskola för utbildning i specifika yrkesprofessioner
            i nära samarbete med befintliga lärosäten och branschorganisationer.
          </note>
          <note>
            Sammanfattningsvis, herr talman, konstaterar jag att forskning
            och högre utbildning är i trångmål i
          </note>
          <note>
            Sverige och i behov av utveckling och stärkt finansiering.
          </note>
          <note type="speaker">
            Anf. 376 MAJLÉNE WESTERLUND PANKE (s):
          </note>
          <note>
            Herr talman! Enligt OECD har Sverige världens mest kunskapsintensiva
            ekonomi. Vilka faktorer har bidragit till denna framskjutna position
            i den ekonomiska utvecklingsligan? Det finns säkert flera. Men
            det svenska utbildningssystemet bör med all rätt kunna ta till
            sig en stor del av äran.
          </note>
          <note>
            Den satsning på breddutbildning som utmärkt den svenska utbildningspolitiken
            har varit framgångsrik.
          </note>
          <note>
            Tron på kunskapens betydelse för att stärka demokratin, skapa
            ett gott och innehållsrikt liv för den enskilde individen och
            vara navet för tillväxten är grundbulten i denna politik.
          </note>
          <note>
            Hur bör vi nu fortsätta arbetet för att förstärka och vidareutveckla
            vårt utbildningssystem? Jo, vi måste först göra oss av med den
            bild av utbildningssystemet som vi alltför länge, gång på gång,
            målat upp: bilden av pyramiden, där basen bär upp en alltmer avsmalnande
            kropp upp mot den i guld lysande spetsen.
          </note>
          <note>
            Bilden av utbildningssystemet bör bli bilden av vägen, en väl
            utbyggd sträcka, från förskola till forskarutbildning, med flera
            rastplatser på sträckan, men utan bommar och utestängande gränskontroller.
            Det kommer förhoppningsvis att vara ganska trångt på den här vägen,
            men trängselavgifter tycker jag inte att vi ska acceptera. Alla
            trafikanter på utbildningsvägen bör ges förutsättningar att komma
            så långt som möjligt och i sin egen takt.
          </note>
          <note>
            Att skapa förutsättningar för många att skaffa sig kunskaper
            är inte kunskapsförakt. När många har samma kunskap devalveras
            inte kunskapens värde.
          </note>
          <note>
            När mångas informella kunskaper räknas och tas till vara minskar
            inte betydelsen av formell kunskap.
          </note>
          <note>
            Bilden av utbildningen är på väg att förnyas. Det är detta som
            är det väsentliga om vi i vårt samhälle ska känna att det bär
            och att vi är med i framkanten.
          </note>
          <note>
            Hur är det då med bilden av hur vi skapar ny kunskap? Jag tror
            att varje tid har sin syn på hur ny kunskap bildas. Den nu urgamla
            traditionella synen på hur ny kunskap bildas brukar vara bilden
            av forskare bak stängda dörrar inne på universitetet som plötsligt,
            med gnistor som tänder, skapar ny kunskap som man sedan kommer
            ut och informerar om.
          </note>
          <note>
            Men ny kunskap, tillämpningsbar i det nya samhället, skapas i
            samverkan mellan många olika aktörer. Universitet och högskolor
            är ett par av dessa spelare på kunskapsfältet, men vilka medspelare
            finns det? Jo, det finns näringsliv. Det talar vi ofta om.
          </note>
          <note>
            Men det finns även myndigheter och ideella föreningar. Det som
            länge ansetts vara en akademisk ceremoni, att kritiskt pröva ny
            kunskap, har flyttat ut i samhället. Den enskilda människan ifrågasätter
            kunskapens legitimitet om man känner att man inte haft insyn i
            hur kunskapen har bildats. Den enskilda människan nöjer sig inte
            längre med forskningsinformationen. Den moderna människan kräver
            en dialog mellan forskare och allmänhet.
          </note>
          <note>
            Herr talman! Ett framsynt forskarsamhälle tar den dialogen i
            vetskap om att här, i samspelet mellan vetenskap och samhälle,
            bildas den nya kunskap som för hela samhället framåt.
          </note>
          <note type="speaker">
            Anf. 377 TORSTEN LINDSTRÖM (kd) replik:
          </note>
          <note>
            Herr talman! Låt mig börja med att beklaga att inget av de ansvariga
            statsråden i Utbildningsdepartementet har möjlighet att vara med
            oss i kväll. Jag vill ändå ta tillfället i akt att ställa en fråga
            till
          </note>
          <note>
            Majléne Westerlund Panke såsom företrädare för regeringspartiet.
          </note>
          <note>
            Majléne Westerlund Panke talar om Sverige som ett av de mest
            kunskapsintensiva samhällena. Min fråga till Majléne Westerlund
            Panke blir då: Hur ska
          </note>
          <note>
            Sverige kunna vara ett kunskapsintensivt samhälle, när vi nyligen
            fick en undersökning som visar att
          </note>
          <note>
            42 % av våra lärare vill sluta i förtid, lämna skolan helt och
            hållet eller på annat sätt minska sin arbetsinsats i skolan? Hur
            ska Sverige kunna vara ett kunskapsintensivt samhälle när de som
            förväntas bära upp samhället, de verksamma professionella lärarna,
            inte vill vara med längre?
          </note>
          <note type="speaker">
            Anf. 378 MAJLÉNE WESTERLUND PANKE (s) replik:
          </note>
          <note>
            Herr talman! Jag skulle till Torsten Lindström vilja säga att
            jag tror att en stor orsak till att den enskilde läraren i dag
            känner att man kanske skulle vilja göra något annat än att vara
            lärare, är att man ständigt får höra att man sysslar med ett enda
            stort misslyckande. Det finns två yrkeskategorier i Sverige i
            dag som indirekt i åratal har svartmålats. Det är människor inom
            skola och utbildning, och det är människor inom vården.
          </note>
          <note>
            När vi klagar på att skolan är urusel och vården ännu värre säger
            vi också indirekt att vi har urdåliga lärare, sjuksköterskor och
            läkare. Jag tror att vi måste reda ut detta lite bättre.
          </note>
          <note type="speaker">
            Anf. 379 TORSTEN LINDSTRÖM (kd) replik:
          </note>
          <note>
            Herr talman! Återigen vill jag säga att det är tråkigt att inget
            statsråd är närvarande i kammaren.
          </note>
          <note>
            Svartmålning talar Majléne Westerlund Panke om. Ja, det kan vi
            säkert vara överens om. Men vem bär ansvaret för denna svartmålning?
            Vem bär ansvaret för det misslyckande som de senaste årens utveckling
            av lärarförsörjningen innebär?
          </note>
          <note>
            Ansvaret, Majléne Westerlund Panke, ligger på den nuvarande regeringen.
          </note>
          <note type="speaker">
            Anf. 380 MAJLÉNE WESTERLUND PANKE (s) replik:
          </note>
          <note>
            Herr talman! Därför är det glädjande att i dag läsa rapporten
            från Högskoleverket där det sägs att de sökande till lärarutbildningarna
            nästa läsår är 25 %
          </note>
          <note>
            fler. De sökande till vårdutbildningarna är 22 % fler.
          </note>
          <note>
            Jag tror att det har att göra med att allt tal om att satsa pengar
            på det viktigaste i samhället, vård, skola och omsorg, nu ger
            utdelning och fler känner att de behövs i dessa sektorer.
          </note>
          <note type="speaker">
            Anf. 381 PER BILL (m) replik:
          </note>
          <note>
            Herr talman! Apropå svartmålning vill jag säga att under de 15
            år som jag har ägnat mig åt högre utbildning och forskning har
            jag aldrig någonsin sett inlåsta vetenskapsmän sitta för sig själva
            tills det slår gnistor om dem.
          </note>
          <note>
            Om det är den bild Majléne Westerlund Panke har förstår jag att
            hon verkligen vill göra något för att ändra den. Den bilden har
            ändrat sig för både 30 och
          </note>
          <note>
            40 år sedan, kanske ännu längre tillbaka.
          </note>
          <note>
            Det är lite lustigt att vi så ofta hänvisr till OECD.
          </note>
          <note>
            Majléne Westerlund Panke plockar fram ett par tre av hundra siffror
            som är bra för regeringen, medan jag naturligtvis försöker hitta
            ett par tre som jag använder. Jag gör inte detta bara för att
            de är bra för oppositionen, utan därför att man också måste titta
            kritiskt på vad vi är duktiga på, men också på var vi har hamnat
            efter.
          </note>
          <note>
            Ett av de områden där vi har hamnat efter är det mycket lägre
            antalet unga människor som i dag har en god utbildning jämfört
            med vad vi hade för 15 år sedan. Det är ett problem.
          </note>
          <note type="speaker">
            Anf. 382 MAJLÉNE WESTERLUND PANKE (s) replik:
          </note>
          <note>
            Herr talman! Kanske Per Bill och jag inte läser samma rapporter.
            Enligt de senaste rönen är nämligen
          </note>
          <note>
            70-talisterna kanske den generation ungdomar som har den absolut
            bästa utbildningen, inte 40-talisterna.
          </note>
          <note>
            Vi 40-talister hade en god utbildning beroende på att vi kom
            rakt in i strömmen av ny utbildningspolitik som möjliggjorde för
            arbetarungar som jag själv att skaffa sig en universitetsutbildning.
            Men 70-talets ungdomar slår oss på fingrarna med kunskaper och
            bredd på sina kunskaper.
          </note>
          <note>
            Jag tror att det också visar att Sverige i dag har världens mest
            kunskapsintensiva ekonomi. Vi har alltså generellt här i landet
            en väldigt högt utbildad arbetskraft.
          </note>
          <note type="speaker">
            Anf. 383 PER BILL (m) replik:
          </note>
          <note>
            Herr talman! Bara 11 % av Sveriges befolkning i åldern 25-34
            år har examen från en forskningsförberedande högskoleutbildning.
            Sverige är femma från slutet i hela OECD-statistiken. I USA är
            andelen
          </note>
          <note>
            29 %, att jämföra med 11 % i Sverige. Dessa siffror är från 1999
            eller 2000, så de är ganska färska.
          </note>
          <note type="speaker">
            Anf. 384 MAJLÉNE WESTERLUND PANKE (s) replik:
          </note>
          <note>
            Herr talman! Jag vill gärna återkomma till vad kunskap är, och
            vilken kunskap som räknas.
          </note>
          <note>
            I alla utredningar som gjorts när det gäller förmågan att ta
            till sig text, analysera text - vilket jag anser vara basen för
            kunskapsinhämtning - placerar sig
          </note>
          <note>
            Sverige tillsammans med övriga skandinaviska länder allra högst.
          </note>
          <note>
            Därför vill jag återigen påpeka att det är viktigt att även räkna
            den informella kunskapen som man har fått på annat sätt än genom
            högskolestudier. Kunskapsbasen är oerhört bred i det här landet.
          </note>
          <note type="speaker">
            Anf. 385 ULF NILSSON (fp) replik:
          </note>
          <note>
            Herr talman! Just intresset för lärarutbildningarna är ett väldigt
            bra exempel på kris i utbildningssystemet. Eftersom Majléne Westerlund
            Panke drog upp lärarutbildningen är det viktigt att säga att intresset
            tvärtom sjunker.
          </note>
          <note>
            Om man tittar på förstahandssökandena, vilket man ju ska göra
            för att se intresset, visar det sig att intresset minskat med
            14 % på två år - jag har också läst Högskoleverkets rapport. Om
            vi går tillbaka till
          </note>
          <note>
            1997 var antalet förstahandssökande 24 700. I år är antalet 16
            000. Det är ett exempel på många problem inom Utbildnings-Sverige.
          </note>
          <note>
            Jag nämnde en del problem som inte är okända vare sig för Socialdemokraterna
            eller andra, nämligen att undervisningstimmarna blir färre och
            färre på högskolan, att forskarna känner att deras frihet är hotad,
            och att den fria grundforskningen är hotad.
          </note>
          <note>
            Det fanns inte en enda kommentar eller ett enda konkret förslag
            till förändringar från företrädaren för regeringspartiet som möjligen
            skulle kunna stilla den oro som en hel del studenter och lärare
            i högskolan känner i dag.
          </note>
          <note>
            Har Majléne Westerlund Panke några konkreta förslag?
          </note>
          <note type="speaker">
            Anf. 386 MAJLÉNE WESTERLUND PANKE (s) replik:
          </note>
          <note>
            Herr talman! Vi har konkreta satsningar i årets budgetproposition,
            som vi så småningom ska debattera här i kammaren. Där skjuter
            vi till medel både till grundforskning och till grundutbildning
            på universiteten och högskolorna.
          </note>
          <note>
            Men precis som andra myndigheter i det här landet tog universitet
            och högskolor stryk under åren på
          </note>
          <note>
            90-talet. Och precis som vi har arbetat när det gäller andra
            myndigheter och organisationer har vi börjat fylla på penningpåsen
            igen till universitet och högskolor.
          </note>
          <note>
            Under den här tiden har vi samtidigt haft en makalös expansion
            när det gäller antalet studenter som finns inom universitet och
            högskola i dag.
          </note>
          <note type="speaker">
            Anf. 387 ULF NILSSON (fp) replik:
          </note>
          <note>
            Herr talman! En makalös expansion i antalet tycker jag ofta är
            väldigt typiskt för tonläget i debatten från socialdemokratiskt
            håll.
          </note>
          <note>
            Det viktiga är att många studenter klarar sina studier. Våra
            svenska studenter tar väldigt lång tid på sig genom systemet,
            och vi har ett jämförelsevis litet antal studenter som blir färdiga
            med examen. Det beror på att man inte har tittat på kvaliteten,
            utan i stället bara sett på siffrorna.
          </note>
          <note type="speaker">
            Anf. 388 MAJLÉNE WESTERLUND PANKE (s) replik:
          </note>
          <note>
            Herr talman! Nu är vi åter inne på den gräns där våra synsätt
            väsentligt skiljer sig åt. I Ulf Nilssons vokabulär betyder många
            studenter genast sänkt kvalitet och högskolor och universitet
            blir utbildningsfabriker. Därför undrar jag var Ulf Nilssons gräns
            går för den så kallade fria akademin.
          </note>
          <note type="speaker">
            Anf. 389 EWA BJÖRLING (m) replik:
          </note>
          <note>
            Herr talman! Jag ska bli lite personlig så här på kvällskvisten
            och börja med att säga att mitt forskarhjärta gråter när jag hör
            Majléne Westerlund Panke.
          </note>
          <note>
            Vi behöver både spets och bredd. Det fungerar inte att kapa toppen
            på pyramiden eftersom vi behöver alla delar för att få en bra
            forskarutbildning och ett bra forskarsamhälle.
          </note>
          <note>
            Det som ni gör med det nya systemet för forskarutbildning är
            ett utmärkt exempel. Det är en stelbent regelmässig forskarutbildning
            där ni inte ser den enskilda individen, utan där allting ska vara
            färdigt på fyra år. Jag kan aldrig någonsin tro att det kan gagna
            forskningens kvalitet.
          </note>
          <note>
            Därför frågar jag: Vad är ert mål med den nya forskarutbildningen?
            Är det bara att få in så många som möjligt? Tänker ni alls på
            att vi också behöver en god kvalitet i forskningen i Sverige?
          </note>
          <note type="speaker">
            Anf. 390 MAJLÉNE WESTERLUND PANKE (s) replik:
          </note>
          <note>
            Herr talman! Jag tror att vi behöver samma kvalitet på forskningen
            i Sverige som det behövs i övriga
          </note>
          <note>
            Europa. Fyra års forskarutbildning räknas inte som speciellt
            kort tid för en forskarutbildning ute i Europa. Vi har diskussioner
            i den så kallade Bolognaprocessen i dag där man talar om en treårig
            utbildning i toppen eller 3 + 2 + 3.
          </note>
          <note>
            Jag tycker inte att fyra år är en bristande kvalitet på forskarutbildning.
            Man tittar på längden när man bör titta på innehållet. En koncentrerad
            fyraårig forskarutbildning med god handledning är för mig en kvalitetsmässigt
            mycket bättre utbildning än kanske en tolvårig forskarutbildning
            där handledningen är minimal därför att antalet studenter är så
            stort på respektive handledare. Vi har haft den situationen inom
            humaniora under väldigt lång tid.
          </note>
          <note type="speaker">
            Anf. 391 EWA BJÖRLING (m) replik:
          </note>
          <note>
            Herr talman! Det måste finnas både-och. Det finns de som klarar
            av det bra på fyra år. Men man måste också kunna se till individerna.
            De finns de som behöver längre tid. Dessutom kommer vi fortfarande
            att behöva en topp för att vi ska kunna hålla en bra undervisningskvalitet
            för alla de nya doktoranderna. Det går inte att kapa toppen på
            pyramiden och tro att resten ska bygga sig själv.
          </note>
          <note type="speaker">
            Anf. 392 MAJLÉNE WESTERLUND PANKE (s) replik:
          </note>
          <note>
            Herr talman! Jag vet inte om man kan kalla den situationen att
            vi har fördubblat antalet forskarutbildade i det här landet och
            att målsättningen är att vi ytterligare ska fördubbla antalet
            forskarutbildade till år 2010 att vi kapar toppen på pyramiden.
            Jag ser snarare tvärtom att det är alltfler som på den sammanhållna
            vägen från förskola till forskarutbildning kör ändra fram.
          </note>
          <note type="speaker">
            Anf. 393 PER BILL (m):
          </note>
          <note>
            Herr talman! Av debatten att döma befinner vi oss fortfarande
            i valrörelsen. Med tanke på vilka vänner ni för tillfället regerar
            med kanske det är bra att hålla en hög debattnivå, eftersom vi
            väl har ett nyval precis när som helst.
          </note>
          <note>
            Sverige är ett bra land när det gäller utbildning.
          </note>
          <note>
            Det är ingen tvekan om det. Men Sverige är inte längre något
            toppland. Vi har på många områden sjunkit tillbaka från väldigt
            fina positioner, och på många andra ställen är vi någonstans mitt
            i gänget.
          </note>
          <note>
            Jag vill inte att Sverige ska vara någonstans mitt i
          </note>
          <note>
            OECD-snittet. Vi är land nr 16 av 29 när det gäller högre utbildade,
            13 %. Vi är femte sist när det gäller dem som är 25-34 år och
            har examen från en forskarförberedande högskoleutbildning.
          </note>
          <note>
            Vi kan titta på de yngre. Av tjugoåringarna bedriver bara 22
            % av svenska tjugoåringar högskolestudier om vi tittar på årskurs
            99. I Korea, Belgien och
          </note>
          <note>
            Frankrike varierar siffrorna mellan 42 % och 53 %.
          </note>
          <note>
            Sedan finns det tyvärr ganska många som kör av kunskapens väg,
            eller kunskapens trappa, som jag gärna talar om. En fjärdedel
            av studenterna lämnar högskolan efter mindre än ett år av studier
            bakom sig.
          </note>
          <note>
            Förmodligen kommer många tillbaka igen senare.
          </note>
          <note>
            Men siffran är ändå alarmerande.
          </note>
          <note>
            Vad är då skälen till detta? Jag tror att problemen börjar redan
            i grundskolan. Vi brukar tala om att grundskolan inte ger den
            utbildning man behöver för att klara gymnasieskolan, och gymnasieskolan
            ger sedan inte heller den utbildning man behöver för att klara
            de högre studierna. Därför får man ägna en god tid av första året
            på universitetet till att inhämta kunskaper som man borde ha fått
            i gymnasieskolan utan att behöva ta studielån.
          </note>
          <note>
            Det beror också på att vi har sett en urholkning av grundutbildningsanslagen,
            en urholkning av forskningsanslagen och att vi har ett centralistiskt
            antagningssystem som gör att bara var femte student kommer in
            på sitt förstahandsval vid det lärosäte där han eller hon vill
            plugga. Jag är övertygad om att det är lättare att vara kvar och
            prestera på topp om man kommer in på sin drömutbildning och får
            plugga på det ställe man vill.
          </note>
          <note>
            Herr talman! Kraftfulla, långsiktiga och kloka satsningar på
            utbildning och forskning tillhör det mest fantastiska ett land
            kan satsa på. Det är en vinstsituation både för landet och för
            den enskilde medborgaren eller individen. Landet får ökad tillväxt
            och kan locka till sig globala företag. Det har möjligheter att
            locka till sig framstående forskare, entreprenörer och designer,
            och man kan bygga upp Centers of
          </note>
          <note>
            Excellence dit människor från hela världen vill komma för att
            vara med och skapa någonting. Vi har en del sådana kunskapskluster.
            De ska vi vara väldigt stolta och väldigt rädda om.
          </note>
          <note>
            Det finns också en annan dimension för samhället.
          </note>
          <note>
            Med hjälp av kunskap och utbildning skapar vi ett samhälle med
            respekt, öppenhet, mångfald och tolerans. Det blir ett trevligare
            samhälle att leva i. För den enskilde individen ger utbildningen
            möjligheter till ett bra jobb till en lön som man kan leva på
            även efter skatt, ett jobb man gillar, ett jobb man älskar och
            ett jobb man utvecklas i.
          </note>
          <note>
            Men det ger också andra viktiga dimensioner för individen. Det
            ger ett nöje av att kunna förstå komplexa samband. Det handlar
            om att lära sig skilja på vidskepelse och vetenskap, kanske till
            och med att förstå att det är skillnad på astronomi och astrologi.
          </note>
          <note>
            I många länder är också högre utbildning en bra språngbräda för
            en riktigt bra lön, en hög utbildningspremie. Så är det tyvärr
            inte i Sverige. Det har flera undersökningar visat.
          </note>
          <note>
            Nu senast kom en undersökning från Näringsdepartementets eget
            institut för arbetsmarknadsforskning som visar att om man går
            en treårig akademisk utbildning kan man i snitt räkna med 5 %
            högre lön.
          </note>
          <note>
            Det skiljer sig drastiskt från äldre undersökningar där
          </note>
          <note>
            Sverige låg på ungefär 15 % premie. 15 % har blivit
          </note>
          <note>
            5 %, och då var de 15 % lågt oavsett om man räknade mot USA,
            England eller ett OECD-snitt.
          </note>
          <note>
            Det är här som jag tror att vi måste börja tänka till. Om vi
            inte ser till att det lönar sig att utbilda sig kommer vår kunskapsbas
            att erodera sakta men säkert.
          </note>
          <note type="speaker">
            Anf. 394 MAJLÉNE WESTERLUND PANKE (s) replik:
          </note>
          <note>
            Herr talman! Jag vet inte om Per Bill är medveten om att han
            i sitt anförande faktiskt beskrev den moderna högskolan i sin
            nya roll. Det är en väldigt låg procent som examineras av alla
            dem som tar sig in på högskolan. Men vi och framför allt studenterna
            börjar alltmer räkna med den reella kunskapen, Per.
          </note>
          <note>
            Jag tror att både Per och jag har läst samma rapport från Högskoleverket
            som visar att vi har många studenter som lämnar högskolan med
            120 poäng och mer i bagaget men som inte plockar ut någon examen.
          </note>
          <note>
            Vi ska vara lite försiktiga med att säga att de studenter som
            lämnar högskolan utan examen inte har några kunskaper. Jag tror
            att både Per och jag vet att så inte är fallet.
          </note>
          <note type="speaker">
            Anf. 395 PER BILL (m) replik:
          </note>
          <note>
            Herr talman! Visst tycker jag att det är ett problem att man
            inte hämtar ut sin examen. Men det innebär naturligtvis inte att
            man inte har lärt sig oerhört mycket, inte lärt sig studieteknik
            och så vidare. Man kan bli en mycket framstående svensk person
            trots att man har sin färdiga sista uppsats liggande i datorn.
          </note>
          <note>
            Det är ju egentligen bara att trycka på en knapp. Sedan är det
            färdigt och så skulle även denna högt uppsatta person kunna plocka
            ut sin fil.kand. - så visst kan man komma långt och visst kan
            man ha lärt sig mycket men det är ingen nackdel att också få ut
            examensbeviset.
          </note>
          <note type="speaker">
            Anf. 396 MAJLÉNE WESTERLUND PANKE (s) replik:
          </note>
          <note>
            Herr talman! Per Bill har faktiskt också beskrivit den andra
            delen när det gäller detta med att väldigt många har goda kunskaper.
            Om Per Bill hade ställt samma fråga när det gällde gymnasister
            för 40 år sedan - alltså hur mycket mer den tjänar som har tagit
            studentexamen jämfört med någon som inte har gjort det - skulle
            Per Bill ha fått ett ganska högt procenttal till svar. Men om
            Per Bill ställer samma fråga till en gymnasist i dag - alltså
            hur mycket mer den tjänar som har gått en treårig gymnasieutbildning
            jämfört med någon som inte har gjort det - blir procenttalet lågt.
            Det är alltså ett tecken på den höga allmänbildningsnivån som
            beskrivs i de här siffrorna.
          </note>
          <note type="speaker">
            Anf. 397 PER BILL (m) replik:
          </note>
          <note>
            Herr talman! Jag har siffrorna här i min bänk men inte så långt
            tillbaka som till 40-talet. Gymnasieutbildningspremien har legat
            ganska konstant. Det lönar sig att göra sin gymnasieutbildning;
            den saken är klar.
          </note>
          <note>
            Däremot har premien när det gäller högre utbildning gått både
            uppåt och nedåt - och på slutet här nedåt, om vi ska tro de senaste
            studierna.
          </note>
          <note type="speaker">
            Anf. 398 LENNART KOLLMATS (fp):
          </note>
          <note>
            Herr talman! Det passar väl bra att också kulturen är sammanförd
            med utbildningen, särskilt som vi i
          </note>
          <note>
            Folkpartiet i hög grad satsar på bildning - oberoende av om det
            handlar om kultur eller utbildning.
          </note>
          <note>
            Som nyvald ordförande i kulturutskottet hade jag kanske hoppats
            på att få höra fler kulturinlägg här i kammaren eftersom kulturen
            är en så viktig del i våra liv och finns så nära oss.
          </note>
          <note>
            Vem kan tänka sig att vara utan läsning, musik, scenföreställningar,
            radio och TV som medel för att förmedla kultur, eller idrott och
            konst - områden som alla är delar av det verksamhetsområde som
            vi i utskottet hanterar?
          </note>
          <note>
            Jag har fått många gratulationer med anledning av detta mitt
            uppdrag, ett uppdrag som måste vara ett av de roligaste i riksdagen.
            För en gångs skull var kulturministern och jag häromdagen eniga,
            och det var i just den frågan.
          </note>
          <note>
            Sedan finns det andra områden där vi ser olika på kulturpolitiken.
            Det handlar då i hög grad om synen på vad staten ska styra och
            vad andra aktörer ska styra på den offentliga sidan.
          </note>
          <note>
            Vi i Folkpartiet hävdar att regionerna, landstingen, kan kulturfrågor
            bra på sin nivå. Det innebär att vi gärna ser att det statliga
            bidraget till regionerna utformas så att regionerna får stor eller
            fullständig frihet att förvalta de pengarna, tillsammans med de
            skattemedel som de själva satsar. Ibland jobbar man tillsammans
            med kommunerna.
          </note>
          <note>
            På musikens område kan jag nämna några exempel på att det kan
            bli olika hantering i olika delar av landet. I Örebro län och
            i Dalarna väljer man att satsa pengar på i huvudsak ett område
            - i det ena fallet på
          </note>
          <note>
            Svenska kammarorkestern och i det andra fallet, i
          </note>
          <note>
            Dalarna, på Dalasymfoniettan. I ett mångfaldsperspektiv kan man
            naturligtvis ha synpunkter på detta men det viktiga är att så
            här har den demokratiska nivån i respektive landsting beslutat.
            Jag anser att man ska ha respekt för det. Förhoppningsvis avstår
            staten från att komma med pekpinnar om det agerandet. Varken regeringen
            eller Kulturrådet bör lägga sig i regionernas lokala kulturpolitik.
            Men jag vet att till exempel i Örebro län har Kulturrådet av och
            till haft synpunkter på verksamheten.
          </note>
          <note>
            Det här med självstyrelsen fick en bra relief genom en artikel
            i DN i dag. Sju socialdemokratiska kommunstyrelseordförande framställer
            vad de tycker om statens inblandning i den kommunala självstyrelsen.
            Därmed fick jag ett antal formuleringar alldeles gratis. Jag hoppas
            att användandet av de formuleringarna inte kolliderar med någon
            form av upphovsmannarätt.
          </note>
          <note>
            De sju kommunstyrelseordförandena säger att riksdag och regering
            har låtit sin rätt att bestämma gå före den kommunala självstyrelsen.
            De säger också att en stor och därtill växande del av den kommunala
            verksamheten är så starkt statligt reglerad att den inte längre
            går att påverka genom kommunala beslut. Man beskriver oss här
            i riksdagen som ett slags överkommunfullmäktige.
          </note>
          <note>
            Det handlar givetvis om ekonomiskt mycket större frågor än kulturen
            men tendensen på området är densamma. Detta oroar mig. Både den
            lokala och den regionala demokratin riskerar att gå förlorade,
            och därmed engagemanget.
          </note>
          <note>
            I Folkpartiets kulturpolitik försöker vi alltså att i viss mån
            renodla uppgifterna. En annan del är synen på professionalism
            och amatörism inom kulturen.
          </note>
          <note>
            Den senare är naturligtvis mycket viktig för oss men vi anser
            att det i huvudsak är kommunerna som ska svara för stödet till
            amatörkulturen. Statens insatser på det området räcker genom att
            man stöder en nationell samarbetsorganisation för amatörkulturen.
          </note>
          <note>
            I övrigt bör staten koncentrera sig på den professionella delen.
            Självfallet finns det väldigt många bra professionella företrädare
            ute i regionerna och också i kommunerna men statligt stöd bör
            gå till professionella konstutövare, nationella scener och museer
            och så vidare. Vi tror att det i framtiden finns rätt mycket att
            rätta till och att fundera över sett till en del förslag om statliga
            anslag till enskilda teatrar, museer och så vidare som inte kan
            betecknas vara av nationellt värde, däremot i hög grad av regionalt
            och kommunalt värde.
          </note>
          <note>
            Samtidigt behöver inte alla kulturinstitutioner lokaliseras inom
            Stockholms gränser. Med dagens kommunikationsteknik går det alldeles
            utmärkt att lokalisera framför allt eventuella nya myndigheter
            och institutioner utanför tullarna. Däremot har nog erfarenheterna
            visat att man ska vara försiktig med att flytta befintliga institutioner.
          </note>
          <note>
            Folkpartiets kulturmotion i år har rubriken Kultur med mångfald
            och kvalitet. Vi anser att kulturen erbjuder visioner, reflexion,
            fördjupning och livsglädje och utgör en grogrund för tolerans
            och skapande möten mellan människor.
          </note>
          <note>
            Avslutningsvis, herr talman, vill jag säga att det är vår övertygelse
            att en aktiv kulturpolitik leder till ökad livskvalitet för alla
            människor i vårt land. Uppgiften för oss i Folkpartiet är nu att
            vara inspirerande i kulturfrågor, liksom på så många andra politikområden.
          </note>
          <note type="speaker">
            Anf. 399 INGER LUNDBERG (s) replik:
          </note>
          <note>
            Herr talman! Med anledning av diskussionen om debattartikeln
            i DN i dag skulle jag vilja ställa ett par frågor till Lennart
            Kollmats.
          </note>
          <note>
            De sju kommunalråden tar upp, vill jag minnas, tre väldigt konkreta
            exempel. Det första exemplet gäller LSS och LASS, och det andra
            exemplet gäller flyktingmottagningen. Det tredje exemplet gäller
            friskolorna. Är det så att Folkpartiet vill reglera mindre där,
            ha ett mindre flyktingmottagande? Var det inte så att Folkpartiet
            i våras väldigt bestämt sade nej till att kommunerna skulle ha
            något inflytande när det gäller friskoleetableringarna? Och är
            vi inte väldigt eniga om att LSS och LASS är värdefulla reformer?
          </note>
          <note type="speaker">
            Anf. 400 LENNART KOLLMATS (fp) replik:
          </note>
          <note>
            Herr talman! Det finns naturligtvis områden där vi fattar beslut
            här i riksdagen. Men vad som togs upp är att vi också - från statlig
            nivå, från riksdagen - ska skicka med varenda krona som detta
            kostar. Det finns områden där man uppenbart inte har gjort det.
            I frågor som är av samma karaktär som just kulturfrågorna kan
            jag inte begripa varför man ska tala om för regioner, för landsting
            och kommuner, att de inte får satsa på en orkester utan att det
            ska gälla alla musikformer.
          </note>
          <note>
            Vad man från statens sida gör är ju att man säger: Ni ska ha
            en länsteater som är si eller så stor och så vidare - detta i
            stället för att låta kommunerna och landstingen själva bestämma
            sådant.
          </note>
          <note type="speaker">
            Anf. 401 INGER LUNDBERG (s) replik:
          </note>
          <note>
            Herr talman! Lennart Kollmats borde kunna så mycket om kommunal
            ekonomi att han är införstådd med att de stora pengarna för kommunerna
            och det som verkligen påverkar kommunernas utrymme är socialtjänsten
            och utbildningsfrågorna.
          </note>
          <note>
            Jag har inte vid något tillfälle sett att Folkpartiet har begärt
            att vi här i riksdagen för ut mer pengarna till kommunerna - detta
            med att täcka finansieringsprincipen.
          </note>
          <note>
            Folkpartiet skröt i valrörelsen om att man säger som det är.
            Men Folkpartiet är ett parti som pratar väldigt mycket och som
            gör desto mindre.
          </note>
          <note type="speaker">
            Anf. 402 LENNART KOLLMATS (fp) replik:
          </note>
          <note>
            Herr talman! Tyvärr har vi ju inte fått möjlighet att sitta i
            regeringsställning. Då skulle Inger Lundberg ha fått se på handlingskraft.
            Nu är vi i den situationen att vi är i opposition, och vi lägger
            fram en massa konkreta förslag. Det är inte bara snack, utan det
            är mycket konkreta förslag. I det ingår också att öka det kommunala
            självstyret.
          </note>
          <note type="speaker">
            Anf. 403 TORSTEN LINDSTRÖM (kd):
          </note>
          <note>
            Herr talman! Den svenska grund- och gymnasieskolan rymmer både
            glädjeämnen och bekymmer.
          </note>
          <note>
            Alltfler elever lär sig inte det de ska i skolan. Fler underkänns
            i svenska, engelska och matematik. Det visar många undersökningar,
            inte minst från residensstaden Västerås i min egen valkrets Västmanland.
          </note>
          <note>
            Och bland de elever som ändå blir godkända kan man ana en snedvriden
            fokusering på basämnena så att allmänbildning och grundläggande
            kunskaper i andra ämnen kommer i skymundan.
          </note>
          <note>
            Alltför många elever känner sig oroliga och har ont i magen på
            morgonen innan de går till skolan.
          </note>
          <note>
            Skolans bas - lärarna, personalen - flyr på grund av bristerna
            i arbetsmiljön.
          </note>
          <note>
            Samtidigt finns mycket positivt i svensk skola.
          </note>
          <note>
            Det visar otaliga exempel på den skolutveckling, framåtanda och
            värdighet som ändå präglar en stor del av skolan.
          </note>
          <note>
            Ansvaret för de problem som finns åligger i hög grad den centrala
            skolpolitik som förts de gångna åren. Trots, eller på grund av,
            till exempel specialdestinerade statsbidrag lider många skolor
            av resursbrist. Riksdagens revisorer har granskat de öronmärkta
            bidragen. Vi kristdemokrater instämmer i deras kritiska slutsats
            att skolutveckling bäst görs på respektive skola. Därför lägger
            vi i vårt budgetförlag mer pengar till kommunerna och därmed skolorna
            än vad regeringen och dess samarbetspartier klarat av.
          </note>
          <note>
            Därför överför vi också de specialdestinerade statsbidragen till
            den allmänna kommunpåsen eftersom vi tror att skolutveckling bäst
            sker lokalt. Det är bättre med utveckling på skolorna än med styrning
            från
          </note>
          <note>
            Rosenbad.
          </note>
          <note>
            Herr talman! Målet med skolan är självklart för oss kristdemokrater
            att fostra framtidens medborgare till goda, trygga människor med
            hållbara kunskaper, kunskaper som bär genom hela livet. Då är
            nyckeln just trygghet. Trygga barn lär bäst. En trygg skola där
            alla barn blir sedda, bekräftade och respekterade av såväl andra
            barn som vuxna är grunden. Därför hävdar vi betydelsen av ett
            intensivt arbete med skolans värdegrund.
          </note>
          <note>
            Värdegrunden är den grund som ett samhälle står på, det paket
            av värderingar som håller alla eller åtminstone flertalet samman,
            oavsett till exempel politiska och religiösa synpunkter.
          </note>
          <note>
            Värdegrunden för Sverige och för skolan är utmärkt formulerad
            i läroplanerna för grundskolan och de frivilliga skolformerna.
            I planerna för grundskolan och gymnasiet står tydligt och klart
            om respekten för varje människas värde och egenart och om jämställdhet
            mellan könen. Här finns en tydlig hänvisning till den goda tradition
            där dessa värden i vårt land förvaltas, inom den judisk-kristna
            traditionens etik.
          </note>
          <note>
            När värdegrunden praktiseras blir skolan en tryggare miljö för
            alla. Då blir det självklart med nolltolerans mot mobbning och
            andra kränkningar. En gemensam och god värdegrund krävs för att
            hålla samman och utveckla ett så mångfasetterat samhälle som vårt.
            Därför vill vi kristdemokrater att varje skola i sin kvalitetsredovisning
            ska redovisa hur arbetet med värdegrundsfrågorna bedrivs.
          </note>
          <note>
            När skolans värdegrund fungerar finns förutsättningar för lärande.
            Att våra barn och ungdomar får de kunskaper som krävs är helt
            nödvändigt. Vi kristdemokrater vill öka fokus på kunskapen i skolan.
            Därför bör nationella prov införas i fler ämnen för att garantera
            en nationellt likvärdig och högkvalitativ skola.
          </note>
          <note>
            Herr talman! För att klara detta viktiga uppdrag krävs människor.
            Utan de goda vuxna - lärare, kuratorer, assistenter och andra
            - stannar den goda skolan.
          </note>
          <note>
            Lärarnas kompetens är också den faktor som betyder mest för om
            en elev lär sig. Regeringspartierna har misslyckats när andelen
            kvalificerade och utbildade lärare stadigt sjunker. Vi vill garantera
            alla lärare en individuell, skriftlig kompetensutvecklingsplan
            som kontinuerligt uppdateras. I planen ska lärarens behov och
            önskemål vägas mot skolans och konkret nedtecknas med både mål
            och medel - en morot för att våra kvalificerade lärare ska vilja
            vara kvar.
          </note>
          <note>
            Herr talman! En skola med trygghet och kunskaper, med personal
            som känner sig uppskattad och sedd, där det finns resurser, en
            god värdegrund, fokus på kunskap och utveckling för personalen,
            det är en god skola. Den vill vi kristdemokrater se.
          </note>
          <note type="speaker">
            Anf. 404 SOFIA LARSEN (c):
          </note>
          <note>
            Herr talman! Under mina drygt fyra år här i riksdagen har vi
            debatterat skolan ett antal gånger. Varje gång har jag hört någon
            representant från Socialdemokraterna härifrån talarstolen säga
            att nu minsann ska det ske en vändning. Vi andra partier från
            oppositionen har kritiserat och sagt: Varför kommer det inte några
            nya förslag så att vi kan se en vändning i skolan? Men regeringens
            representant har sagt: Snart kommer vändningen. Men det har den
            tyvärr inte gjort. Insatserna från Socialdemokraterna och regeringen
            har inte varit tillräckliga.
          </note>
          <note>
            Jag tycker att det är väldigt tragiskt, eftersom vi alla partier
            här i kammaren med ett gemensamt klubbslag har uttalat att alla
            elever ska lämna grundskolan med godkända och tillräckliga kunskaper.
            Alla har vi varit överens om det. Ändå väljer man från
          </note>
          <note>
            Socialdemokraternas sida att luta sig tillbaka och säga: Vi accepterar
            situationen som den är i dag. Jag tycker att det är synd. Jag
            tycker att det är tragiskt att vi har den här acceptansen, att
            vi redan så tidigt ger denna möjlighet till delning i skolan.
          </note>
          <note>
            Det är ju inte brist på fakta och statistik som gör att vi inte
            kan ta krafttag eller ta de här besluten.
          </note>
          <note>
            Skolverket har lämnat ett antal rapporter som visar att fler
            och fler lämnar grundskolan utan tillräckliga kunskaper. Vi vet
            att många elever inte får den hjälp och det stöd de behöver för
            att nå dessa kunskaper. Vi vet också att det kommer att krävas
            att vi tillsätter
          </note>
          <note>
            70 000 nya lärare fram till 2005 - 70 000 nya lärare!
          </note>
          <note>
            De här sakerna är ett resultat av Socialdemokraternas havererade
            skolpolitik, som jag ser det. Inför förra valrörelsen stod man
            på barrikaderna och utlovade krafttag för skolan. Nu, drygt fyra
            år och ett val senare, väntar elever, föräldrar och lärare fortfarande
            på att dessa krafttag ska komma.
          </note>
          <note>
            Man kan också se att den skolpolitik som förts de senaste åren
            har lett till att grundskolans problem har skjutits över till
            gymnasieskolan. Ett tydligt exempel på det är att det individuella
            programmet i dag har blivit det näst största programmet på gymnasieskolan.
          </note>
          <note>
            I och för sig har man sagt att vi ska försöka lappa och laga
            i ett redan ohållbart system för gymnasieskolan och grundskolan,
            men det är just den här efterhandspolitiken och bristen på konkreta
            initiativ som är så trist.
          </note>
          <note>
            En konkret idé har man i och för sig kommit med.
          </note>
          <note>
            Det var utbildningsministern som under sommaren kom på att om
            vi tar bort intagningskraven till gymnasieskolan så syns det ju
            inte hur många det är som inte klarar dessa krav när de går ut
            nian. Det är dock min absoluta uppfattning att olikheter inte
            kan eller ska utjämnas genom att man sänker kunskapskraven för
            alla. Min och Centerpartiets tanke är i stället att se till att
            göra de stora insatserna från början, att se till att alla elever
            verkligen får det stöd och den hjälp de behöver.
          </note>
          <note>
            Man kan säga att vi har en omvänd skolpolitik jämfört med den
            politik som regeringen för i dag. Vi vill att man tidigt, redan
            under det första året eleven sätter sin fot i skolan, gör stora
            insatser i form av speciella läs- och skrivprogram, individuella
            studieplaner och kunskapskontrakt.
          </note>
          <note>
            Vi har också en annan syn på skolan som innebär att det inte
            är tiden utan kunskaperna som är det viktigaste för eleven. Vi
            vill ha bort den fyrkantiga skolan och ge möjlighet för en mer
            elevanpassad skola där eleven med sina specifika utgångspunkter
            och erfarenheter ställs i centrum. Vi vill inte ha något fyrkantigt
            papper där det står att alla ska lära på samma sätt och inom samma
            tid.
          </note>
          <note>
            Det är en väldigt viktig och tydlig skillnad mellan
          </note>
          <note>
            Centerpartiets politik och Socialdemokraternas politik. Socialdemokraterna
            kämpar fortfarande för det gamla klassbegreppet och vill ha kvar
            den tidsbestämda skolan. De vågar inte släppa ifrån sig makten
            så mycket som jag och många andra med mig önskar att de kunde
            göra.
          </note>
          <note>
            Jag hoppas och väntar mig att man snart lägger fram konkreta
            och tydliga förslag för att se till att eleverna i grundskolan
            får den kunskap som de har rätt att få i det svenska samhället.
          </note>
          <note>
            Herr talman! Sedan tänkte jag kort beröra förskolan. Där finns
            det väldigt mycket att göra. Barngrupperna måste bli mindre om
            kvaliteten ska kunna bli bättre. Det råder en stor brist på förskollärare
            i dag.
          </note>
          <note>
            I regeringens budgetproposition står det att man tänker tillföra
            6 000 nya förskollärare och barnskötare inom barnomsorgen. Men
            det står ingenting om någon plan för hur man ska tillsätta dessa
            eller för hur man ska göra yrket mer attraktivt så att människor
            söker sig till förskolan.
          </note>
          <note>
            Jag vill fråga Majléne Westerlund Panke: Hur ser planen ut? Hur
            har ni tänkt er att 6 000 nya förskollärare ska komma till? När
            ska det ske och hur mycket får det kosta?
          </note>
          <note type="speaker">
            Anf. 405 MAJLÉNE WESTERLUND PANKE (s) replik:
          </note>
          <note>
            Herr talman! Jag begärde replik därför att jag ville till protokollet
            föra att Sofia Larsen inte är sanningsenlig när hon säger att
            vi i valrörelsen var ute och talade om att man skulle ta bort
            alla krav på behörighet för inträde till gymnasieskolan. Det är
            inte sant.
          </note>
          <note>
            Vi sade att vi skulle se till att ungdomar inte hindras från
            att börja läsa karaktärsämnen på gymnasienivå på grund av att
            de inte är godkända i svenska, engelska eller matematik. De skulle
            få möjlighet att påbörja sina studier i karaktärsämnen samtidigt
            som de läste in de kärnämnen som ingår i behörighetskraven. Det
            är någonting helt annorlunda.
          </note>
          <note type="speaker">
            Anf. 406 SOFIA LARSEN (c) replik:
          </note>
          <note>
            Herr talman! Utbildningsministern gick ju ut och sade att man
            skulle sänka kunskapskraven så att fler kunde komma in direkt
            på gymnasieskolan. När det blev en riktig folkstorm mot detta
            drogs förslaget tillbaka, vilket var väldigt bra.
          </note>
          <note>
            Majléne Westerlund Panke har ytterligare 30 sekunder till sitt
            förfogande, och jag vill fråga henne:
          </note>
          <note>
            Är det inte bättre att föra en annan politik än vad ni gör i
            dag och medge att ni krånglar till det på gymnasieskolan? Är det
            inte bättre att i stället göra stora insatser när eleverna börjar
            skolan? Om man gör en tidig satsning lär sig barnen tidigt att
            läsa, skriva och räkna i grundskolan. Det är väl bättre än att
            lära sig det svenska språket, läsa, skriva och räkna i gymnasieskolan.
            Vidare: När kommer de 6 000 förskollärarna till?
          </note>
          <note type="speaker">
            Anf. 407 MAJLÉNE WESTERLUND PANKE (s) replik:
          </note>
          <note>
            Herr talman! Jag vill än en gång betona att när man talar i denna
            kammare bör man vara varsam med orden. Vi var icke ute i valrörelsen,
            vare sig utbildningsministern eller någon annan socialdemokrat,
            och talade om att vi skulle sänka kunskapskraven. Vi skulle möjliggöra
            för den enskilda eleven att läsa kurser samtidigt på två olika
            nivåer, karaktärsämnen på gymnasienivå och kärnämnen på grundskolenivå.
          </note>
          <note>
            Något annat sade vi inte.
          </note>
          <note type="speaker">
            Anf. 408 SOFIA LARSEN (c) replik:
          </note>
          <note>
            Herr talman! Innebär inte det som Majléne Westerlund Panke säger
            att man sänker kunskapskraven?
          </note>
          <note>
            Man låter eleverna få tillträde till gymnasieskolan trots att
            de inte har tillräckliga kunskaper.
          </note>
          <note>
            Jag har en annan syn på detta. Jag tycker att eleverna ska ha
            rätt att få med sig tillräckliga kunskaper och godkända betyg
            från grundskolan innan de går över till gymnasieskolan. Vi har
            olika syn.
          </note>
          <note>
            Majléne Westerlund Panke svarade inte på min andra fråga, men
            vi får återkomma till den i budgetdebatten.
          </note>
          <note type="speaker">
            Anf. 409 MIKAEL DAMBERG (s) replik:
          </note>
          <note>
            Herr talman! Det var bra att Majléne Westerlund
          </note>
          <note>
            Panke redde ut att utbildningsministern inte har sänkt eller
            tagit bort några behörighetskrav för gymnasieskolan. Snarare har
            väl Centerpartiet problem med sina borgerliga kamrater som har
            velat sänka kunskapskraven i gymnasieskolan genom att de har sagt
            att de elever som ska börja på de yrkesförberedande programmen
            egentligen inte är tillräckligt kloka för att klara av en så lång
            och krävande utbildning. De klarar inte av behörighetskraven i
            matte, svenska och engelska och därför ska man sänka kunskapskraven
            för de yrkesförberedande linjerna. Är det några partier som har
            gått till val på sänkta kunskapskrav så är det de borgerliga partierna,
            inte Socialdemokraterna.
          </note>
          <note type="speaker">
            Anf. 410 SOFIA LARSEN (c) replik:
          </note>
          <note>
            Herr talman! Jag håller med att det är trist att det finns flera
            som vill gå tillbaka till den gamla gymnasieskolan. Det är oerhört
            viktigt att vi ser till att gymnasiet utvecklas, att - precis
            som vår tanke när det gäller grundskolan - det är kunskaperna
            och inte tiden som är det viktiga. Utifrån elevernas förutsättningar
            och kunskaper ska man kunna välja etappindelning och till exempel
            varva teori och praktik. Men studierna ska vara högskoleförberedande
            som de är i dag.
          </note>
          <note>
            Då vill jag fråga: Vad anser Mikael Damberg vara det viktigaste
            förslagen som regeringen ska lägga fram för man ska kunna ändra
            på det här trista som vi ser i dag, att elever går ut grundskolan
            utan tillräckliga kunskaper? Vilka är de viktigaste politiska
            insatserna som Socialdemokraterna ska föra fram för genomföra
            förändringar och erbjuda eleverna möjligheter?
          </note>
          <note type="speaker">
            Anf. 411 MIKAEL DAMBERG (s) replik:
          </note>
          <note>
            Herr talman! Precis som Sofia Larsen vet gick vi till val på
            att vi skulle satsa 5 miljarder extra på grundskolan för att man
            skulle kunna anställa 15 000
          </note>
          <note>
            fler lärare och andra specialister som ska hjälpa de elever som
            i dag inte får tillräckligt med stöd och hjälp. Det var detta
            som det svenska folket valde att rösta på.
          </note>
          <note type="speaker">
            Anf. 412 SOFIA LARSEN (c) replik:
          </note>
          <note>
            Herr talman! Jag kan informera om att vi i Centerpartiet vill
            satsa ett par extra miljarder på skolan för att kommunerna ska
            kunna göra skolan ännu bättre. Den stora skillnaden mellan Socialdemokraterna
            och Centerpartiet är att vi har både resurser och en politik som
            gör att skolan blir bättre.
          </note>
          <note type="speaker">
            Anf. 413 MIKAELA VALTERSSON (mp):
          </note>
          <note>
            Herr talman! En grön skolpolitik är en politik där eleven står
            i centrum. Skolan ska vara en plats för alla där barn och ungdomar
            med olika förutsättningar från olika miljöer och kulturer lär
            sig att leva tillsammans med respekt för varandras egenart. Det
            viktiga är att skolan utgår från barnen, från ungdomarna och studenterna.
          </note>
          <note>
            Miljöpartiet vill ha ett decentraliserat styrelseskick i skolan.
            På gymnasieskolorna vill vi att det ska finnas styrelser med elevmajoritet.
            Vi anser att elevråden ska ha tydligare beslutande funktion i
            frågor som rör eleverna.
          </note>
          <note>
            För att få eleverna att ta ansvar måste man också ge dem ansvar.
            Jag hoppas att den arbetande Skollagskommittén kommer att lägga
            fram förslag som stärker elevernas inflytande och rättigheter.
          </note>
          <note>
            Den kanske viktigaste livskvalitetsfrågan i skolan
          </note>
          <note>
            - precis som i samhället i övrigt - är stressen. Alltfler elever
            som jag möter vittnar om en skolsituation med en enorm stress.
            Det är stress inför prov och betygsstress. Den dåliga arbetsmiljön
            är stressande. Mobbning och brist på resurser stressar också.
            Vi riskerar att få en generation som är sönderstressad innan den
            ens har kommit ut i arbetslivet. Det, herr talman, är en av de
            största utmaningarna framöver.
          </note>
          <note>
            Skolan måste bli en plats dit alla går med glädje.
          </note>
          <note>
            En viktig del i arbetet för att komma till rätta med stressen
            är att avskaffa de nuvarande betygen i grundskolan och ersätta
            dem med ett utvecklat system med utvärderingar. Sant lärande visar
            sig inte så enkelt som med en bokstav eller en siffra. I väntan
            på ett avskaffande av dagens betygssystem måste vi ge elever rätt
            att överklaga betyg.
          </note>
          <note>
            Gymnasieskolan måste utgå från ett självständigt kunskapssökande
            och undervisningen genomsyras av ett individperspektiv. Vi kommer
            väl att få anledning framöver att återkomma till en debatt om
            reformering av gymnasieskolan, men jag vill redan nu peka på en
            del problem som jag ser finns inom gymnasieskolan och som kräver
            en förändring.
          </note>
          <note>
            Många gymnasieskolor har lyckats väl med sina nya uppgifter,
            men det finns brister. Vissa elever på yrkesförberedande program,
            som i undervisning i kärnämnen möter samma innehåll och undervisningsform
            som det som har utformats för elever på de teoretiska programmen
            har svårigheter att tillgodogöra sig undervisningen. Det kan i
            värsta fall handla om utslagning i stället för utveckling av unga
            människor.
          </note>
          <note>
            Det måste ske en utveckling där undervisningen i kärnämnena anpassas
            efter programmets innehåll och metodik. Undervisningen måste,
            för att komma till rätta med de här problemen, så långt som möjligt
            anpassas efter individens egen förmåga och läggning.
          </note>
          <note>
            En individualiserad undervisning kräver emellertid mindre undervisningsgrupper.
          </note>
          <note>
            Miljöpartiet har i samverkan med regeringen medverkat till ökade
            statsbidrag till kommunernas skolverksamhet. Vi har nu i 121-
          </note>
          <note>
            punktsöverenskommelsen sagt att barnen ska stå i centrum för
            politiken. Det är otroligt viktigt att vi låter våra beslut här
            i riksdagen genomsyras av ett barnperspektiv.
          </note>
          <note>
            Vi är överens med Socialdemokraterna och
          </note>
          <note>
            Vänsterpartiet om att en av de viktigaste åtgärderna framöver
            är att det blir fler lärare i skolan och mindre barngrupper i
            förskolan. Skolan måste alltid möta eleverna där de befinner sig.
          </note>
          <note>
            För att förverkliga det här är det viktigt att det finns kompetent
            personal för att ge stöd. Det har ofta varit kringpersonal som
            tyvärr har fått stryka på foten när kommunerna har sparat pengar.
            Det har gjort lärarnas arbetsuppgifter mer komplexa och svåra.
            De som i första hand drabbas är elever med behov av särskilt stöd.
            Det behövs i skolan fler specialpedagoger, kuratorer, skolsköterskor,
            vaktmästare, fritidspedagoger och elevassistenter. På det sättet
            kan eleverna få det stöd de behöver och lärarna kan få vara lärare.
          </note>
          <note>
            Vi måste, slutligen, i skolan bejaka individens förutsättningar
            och motverka all diskriminering och mobbning. I skollagen föreskrivs
            ett obligatoriskt arbete mot mobbning i varje skola. Men fortfarande
            är det enligt en rapport från Barnombudsmannen cirka 100 000 barn
            per år som utsätts för mobbning.
          </note>
          <note>
            Nu är det dags att gå vidare och ge rätt till elever att alltid
            medverka i framtagandet av mobbningsplaner och en skärpt tillsyn
            för Skolverket med sanktionsmöjligheter. Det här kommer vi att
            återkomma till i senare förslag till ny skollag.
          </note>
          <note>
            Man kan dock redan nu konstatera att det är nödvändigt med ett
            kraftfullt förebyggande arbete mot mobbning som inkluderar både
            elever, personal i skolan och föräldrar. Det är en grundläggande
            demokratisk rättighet för en elev att känna sig trygg i skolan
            och slippa bli föremål för övergrepp eller förnedrande behandling.
            Ingen ska behöva vara rädd för att gå till skolan på grund av
            mobbning. Och ingen förälder ska behöva oroa sig för att hans
            eller hennes barn utsätts för någonting sådant.
          </note>
          <note type="speaker">
            Anf. 414 INGER LUNDBERG (s):
          </note>
          <note>
            Herr talman! Jag vill börja med att tacka Mikaela
          </note>
          <note>
            Valtersson för att hon lade vikt vid det som måste vara grunden
            i all skolpolitik, omsorg och kärlek till barnen. Skolan är inte
            bara en förberedelse för livet, det är en del av livet. Det finns
            ingenting som vi måste värna så mycket om som att alla ungar får
            en fin barndom, där de blir sedda, får självförtroende och känner
            att det är en tid av lycka och gemenskap med andra.
          </note>
          <note>
            Herr talman! Jag har träffat Malin. Hon läser till mattelärare
            i Karlstad och tycker att hon håller på att utbilda sig till ett
            av världens härligaste jobb. Hon vet vad hon talar om, för hon
            har varit ute i flera skolor.
          </note>
          <note>
            Hon har träffat elever som är jätteengagerade och har det lätt
            för sig. Hon har träffat dem som tycker att matte är pest. Och
            hon har träffat elever som har det riktigt, riktigt jobbigt och
            bara inte orkar med den utmaning som skolan också är.
          </note>
          <note>
            Vi svenskar kan vara stolta över vår skola. Alla internationella
            jämförelser visar att svenska barn är i topp i läsning och skrivning,
            att de ligger en bra bit över medel i matte och naturvetenskap,
            att de klarar sig bra i främmande språk och i IT. Näringslivet
            kan vidimera att våra ungdomar lär sig samarbete och lär sig ansvarstagande
            i skolan.
          </note>
          <note>
            Ändå kan vi inte vara nöjda. Det är en av tio barn som inte klarar
            målen i kärnämnena matte, svenska eller engelska. Och fortfarande
            finns det en liten del, ungefär 2 % av antalet ungdomar, men en
            alldeles för illa utsatt grupp som går ut grundskolan med riktigt
            bristfälliga kunskaper i nästan alla ämnen. Det allvarliga är
            att de ofta också saknar så mycket annat -
          </note>
          <note>
            trygghet, omsorg och, som Mikaela var inne på tidigare, att någon
            ser dem och verkligen bryr sig om dem. Det här måste vi ta tag
            i. Alla barn har rätt till en bra framtid.
          </note>
          <note>
            Därför är jag väldigt stolt över den utvecklingsplan för skolan
            som utbildningsministern lade fram i våras.
          </note>
          <note>
            Det första är resurserna. Det handlar inte, som Sofia Larsen
            säger, bara om att vi ska klubba igenom här i huset att ungarna
            ska klara målen i skolan. Det handlar om att vi ska klara av att
            tillföra resurser, och tillföra resurser just till de barn som
            behöver dem allra mest. Vi vet genom välfärdsundersökningarna
            att på 90-talet var det de barn som hade de allra största behoven
            som tappade väldigt mycket resurser.
          </note>
          <note>
            Vi vet också att för de barn som har det lätt för sig i skolan,
            som har en stark stimulans hemifrån, spelar kanske inte lärartäthet
            och klasstorlek så stor roll.
          </note>
          <note>
            Men för de barn som har det jobbigt krävs det att vi vågar satsa
            resurser, och det gör nu regeringen med
          </note>
          <note>
            15 000 nya lärare och andra vuxna till skolan.
          </note>
          <note>
            Den andra viktiga frågan, som är självklar för oss socialdemokrater,
            är att vi ska säkra att barn och föräldrar ska kunna lita på närmaste
            skola. Vi ska inte ha ett skolpengssystem där skolorna konkurrerar
            om ungarna, där några skolor blir förlorare och där de barn som
            har det jobbigast blir förlorare. Föräldrar och barn måste känna
            tryggt att de kan lita på närmaste skola. Föräldrarna ska känna
            att de vet att deras barn får den undervisning och det stöd som
            han eller hon behöver. Därför är de insatser som utbildningsministern
            nu gör för att skapa en verkligt skarp och framåtsyftande granskning
            och tillsyn av skolan i det nya Skolverket så värdefull.
          </note>
          <note>
            Den tredje frågan är den nya lärarutbildningen -
          </note>
          <note>
            en lärarutbildning där alla lärare har kunskap om barn med särskilda
            behov, en lärarutbildning som arbetar nära tillsammans med forskningen
            och som syftar till att föra ut forskningsresultat till skolorna.
            Och kanske
          </note>
          <note>
            - det vore ganska underbart efter att ha lyssnat på
          </note>
          <note>
            Moderaterna och Folkpartiet här i dag - skulle man också föra
            in mycket mer av forskningsresultat och kunskap i skoldebatten.
          </note>
          <note>
            Det fjärde området är skolutvecklingen. Det finns områden där
            vi måste jobba mycket mer. Ett är att möta de barn som har utländsk
            bakgrund. Många av de barnen klarar sig lysande i den svenska
            skolan.
          </note>
          <note>
            Men vi vore inte ärliga om vi inte också sade att för många barn
            är bristen på svenskkunskaper och svårigheterna i en ny kultur
            ett väldigt allvarligt hinder och att vi därför måste möta dessa
            barn. De är lika klyftiga som de ungar som är födda i Sverige
            och ska ha samma möjligheter till en bra utbildning, men då måste
            de mötas på ett sådant sätt att de får möjlighet att utnyttja
            hela sin begåvning.
          </note>
          <note>
            I skolutvecklingen ligger också det arbete som skolministern
            nu drar i gång för att utveckla matematiken. Jag tror att det
            är oerhört viktigt. Jag tycker att det är ganska allvarligt att
            de partier här som har talat så väldigt mycket om kunskap över
            huvud taget aldrig har nämnt det som är den svenska skolans akilleshäl,
            matematikundervisningen. Det är allvarligt att svenska ungdomar,
            även om de ligger något över genomsnittet i OECD i matte, säger
            att ämnet är tråkigt, att många ungdomar väljer bort naturvetenskaplig
            utbildning därför att de tycker att matematiken är ett hinder.
          </note>
          <note>
            Jag är väldigt glad och stolt över utbildningsministerns initiativ
            att tillsätta en matematikdelegation.
          </note>
          <note>
            Jag bedömer sammantaget att vi har alla förutsättningar att göra
            en riktigt bra skola i Sverige ännu bättre.
          </note>
          <note>
            Anf. 415 TORSTEN
          </note>
          <note>
            LINDSTRÖM (kd)replik:
          </note>
          <note>
            Herr talman! Det är positivt att vi i kammaren kan vara överens
            om betydelsen av resurser. Det finns dock en avgörande skillnad
            mellan Inger Lundbergs socialdemokrater och oss kristdemokrater.
            Vi lägger mer pengar till kommunerna, som är ansvariga för skolan,
            än vad regeringen har gjort. Vi vill ha en gräns för antalet elever
            per lärare, 15 elever per lärare.
          </note>
          <note>
            Samtidigt blir det en smått besvärande slutsats som Riksdagens
            revisorer drar apropå de specialdestinerade statsbidrag som Inger
            Lundberg hyllar. Det är en slutsats som säger att regeringens
            insatser för skolan snarare stjälpt än hjälpt skolutvecklingen
            ute i skolorna. Det vore intressant att höra Inger Lundberg kommentera
            de här slutsatserna och vad de kommer att få för konsekvenser
            för socialdemokraternas inhopp med olika öronmärkta pengar till
            skolorna.
          </note>
          <note type="speaker">
            Anf. 416 INGER LUNDBERG (s) replik:
          </note>
          <note>
            Herr talman! Jag hälsar Torsten Lindström och
          </note>
          <note>
            Riksdagens revisorer välkomna till Brickebackens högstadium i
            Örebro. Det är ett högstadium som ligger i ett miljonprogramsområde
            där för några år sedan bara 69 % av eleverna klarade målen i svenska,
            matte och engelska. Där har man gjort en kraftsamling, bland annat
            med hjälp av de specialdestinerade statsbidragen. I våras var
            det 85-87 % som klarade målen på den skolan. Jag tror att det
            är oerhört värdefullt att vi törs, att vi vågar, rikta pengar
            till de barn som behöver det bäst. Och jag tycker uppriktigt sagt
            att det är trist att Kristdemokraterna inte vågat göra det.
          </note>
          <note type="speaker">
            Anf. 417 TORSTEN LINDSTRÖM (kd) replik:
          </note>
          <note>
            Herr talman! Tack för inbjudan! Jag får returnera den och hälsa
            Inger Lundberg välkommen till alla de skolor där jag haft min
            förankring, åtminstone fram tills för några veckor sedan. Min
            fråga kvarstår: Varför vill Inger Lundberg centraltstyra skolan?
            Varför tror Inger Lundberg att pengar härifrån direkt ut till
            skolan fungerar bättre än att lägga förtroendet hos dem som kan
            skolan bäst, nämligen de lokala kommunerna? Varför tror inte Inger
            Lundberg detsamma som de kommunalråd från hennes eget parti som
            i dag skrev i Dagens Nyheter att det bästa vore att utvecklingen
            skedde lokalt?
          </note>
          <note type="speaker">
            Anf. 418 INGER LUNDBERG (s) replik:
          </note>
          <note>
            Herr talman! Utvecklingen i Brickebacken har skett lokalt. Kommunpolitikerna
            i Örebro har själva bedömt var man vill satsa de nya resurserna.
            De har inte varit låsta av någon bestämmelse som säger att det
            får vara högst 15 elever per lärare i de mest besuttna villaområdena.
            De har haft möjlighet att prioritera de barn som behöver det bäst.
            Det är en sådan skolpolitik jag vill ha.
          </note>
          <note type="speaker">
            Anf. 419 EWA BJÖRLING (m):
          </note>
          <note>
            Herr talman! Jag tänkte börja med att beskriva bilden av dagens
            forskning sedd genom en forskares ögon. Då vill jag börja med
            att säga att universitetens infrastruktur håller på att kollapsa
            i dag. I dag har både universitetens frihet och möjligheten till
            egen styrning minskat drastiskt. Det gör att forskningsmiljön
            blir sämre och sämre genom att basanslagen urholkas alltmer. Det
            har de nu gjort under en längre period. De medel som kommer från
            statligt håll räcker inte till på långa vägar. Det är annan finansiering
            som har gjort att universitetsforskningen, framför allt grundforskningen,
            överlever.
          </note>
          <note>
            En konsekvens av detta är att de mest forskningsaktiva i dag
            finansierar sin forskning med till största delen externa anslag.
            Det finns institutioner som har så mycket som 80 % externa anslag.
            Det är alltså huvuddelen av det de lever på. Det här är naturligtvis
            ett utmärkt sätt att finansiera forskningen på, men ett stort
            bekymmer är att många externa finansiärer väljer att låta anslagen
            går utanför universiteten på grund av extremt höga overheadkostnader.
          </note>
          <note>
            Varför, kan man då fråga sig, tvingas universiteten till så höga
            kostnadsavdrag, eller så kallad forskningsanslagsskatt, kan man
            säga? Naturligtvis beror det på att basresurserna inte är tillräckliga
            från början.
          </note>
          <note>
            Jag förstår fullständigt om externa stiftelser inte tycker att
            det är deras sak att bidra med en så stor del till det här som
            de tvingas göra i dag.
          </note>
          <note>
            En annan viktig aspekt i det här är att de bästa forskarna inte
            blir knutna till universiteten på samma sätt som tidigare och
            då undervisar i lägre grad än tidigare eftersom de inte längre
            har någon skyldighet.
          </note>
          <note>
            De duktiga forskarna får visserligen ägna sig på heltid åt forskning,
            och det är positivt. Men om ingen koppling mellan våra universitet
            och högskolor och forskarna finns kvar blir det också sämre undervisning.
          </note>
          <note>
            Enligt mitt synsätt är bra kvalitet på högre utbildning ytterst
            intimt kopplad till stark grundforskning knuten till universiteten.
            Det är oftast kompetenta forskare som också bedriver undervisningen
            på bästa sätt.
          </note>
          <note>
            I Socialdemokraternas Sverige finns det snart inte tillräckliga
            medel för att kunna bedriva vare sig den fria forskning som vi
            pratar om eller till några lektors- eller professorslöner. Samtidigt
            har man ett mål, att 50 % ska studera vid universitet eller högskolor,
            som ska uppfyllas. Man frågar sig hur det här ska vara möjligt.
            Hur kan den här ekvationen över huvud taget gå ihop? Det skulle
            vara intressant att höra hur regeringen kan förklara det.
          </note>
          <note>
            Det finns inte tillräckligt med tjänster i dag för att kvalitativ
            undervisa dessa 50 %. Då frågar man sig, som jag var inne på tidigare
            här i kväll, om det är en kvalitetssänkning vi står inför?
          </note>
          <note>
            I dagens frågestund, när jag frågade utbildningsminister Thomas
            Östros, fick jag höra att vi har fått fler studenter som tar doktorsexamen.
            Det är bra. Det ska vi vara stolta över. Men man kan också fråga
            sig om det bara är kvantiteten som räknas. Är det bättre att ha
            flera med högskoleutbildning även om det resulterar i en sämre
            kvalitet på utbildningen?
          </note>
          <note>
            Ännu värre ser situationen ut för klinisk forskning. I dag har
            vi en alldeles för liten tilldelning av resurser till Vetenskapsrådet.
            Det gör att kliniker som inte kan bedriva heltidsforskning har
            väldigt svårt att hävda sig i konkurrensen. Det blir en väldigt
            reducerad skara som lyckas få medel från Vetenskapsrådet.
          </note>
          <note>
            Så småningom resulterar det här, tillsammans med lönsamhets-
            och patientkrav, i att klinikern helt ger upp sin forskning. Nästa
            steg är att det då saknas handledare för kliniska doktorander
            som fortfarande vill bedriva forskning trots att det är tufft.
          </note>
          <note>
            Så ser verkligheten ut på många sjukhus i dag.
          </note>
          <note>
            Sakta men säkert urholkas hela vetenskapssamhället både från
            pre-klinisk och klinisk sida. För att universiteten inte ska drabbas
            av vidare intellektuell svält krävs en helt annan syn. Ett viktigt
            led i det här är att vi från moderat håll kraftigt vill höja den
            statliga tilldelningen till Vetenskapsrådet för att stärka svensk
            forskning.
          </note>
          <note>
            Till skillnad från vad utbildningsministern insinuerade vid dagens
            frågestund - där han för övrigt inte svarade på min fråga heller,
            men det är en annan sak
          </note>
          <note>
            - när det gäller moderat satsning på forskning, kapar vi faktiskt
            inte med kniven, utan vi satsar mer än socialdemokraterna.
          </note>
          <note>
            Vidare insinuerade utbildningsministern att den moderata traditionen
            har varit att forskningsmedel ska hållas så långt borta från forskarnas
            inflytande som möjligt. Nu citerar jag. Det här tycker jag är
            ett uppenbart bevis på att Thomas Östros inte har tagit till sig
            någon kunskap om oppositionens politik. Moderaterna är de som
            både tidigare och nu trycker på mest för en fri grundforskning.
            Vi satsar 1,5 miljarder kronor mer än det förslag som finns i
            budgetpropositionen. Vi vill också satsa på ökade resurser till
            Vetenskapsrådet, ungefär 600 miljoner kronor mer än i det förslag
            som finns.
          </note>
          <note>
            Jag tycker att det vore intressant, om det fortfarande finns
            någon kvar från Socialdemokraterna här i kammaren, om ni kan svara
            på om ni anser att utbildningsministerns åsikt om, eller rättare
            sagt hans förtal av, skulle jag vilja säga, den moderata forskningspolitiken
            stämmer med Socialdemokraternas generella uppfattning. Majléne
            Westerlund Panke påpekade tidigare här i kväll hur viktigt det
            är att vara sanningsenlig. Så jag hoppas att åtminstone hon har
            en annan insikt om sina motståndares förslag.
          </note>
          <note type="speaker">
            Anf. 420 MAJLÉNE WESTERLUND PANKE (s) replik:
          </note>
          <note>
            Herr talman! Jag hade tyvärr inte möjlighet att höra hela inlägget
            vid frågestunden i dag. Nog är det så,
          </note>
          <note>
            Eva Björling, att när det gäller de miljarder som pytsades ut
            till forskningsstiftelserna var det inte i första hand forskarna
            som satt i styrelserna för stiftelserna och fördelade pengarna,
            utan det var några avsuttna statssekreterare och liknande - den
            kategori som ni i dag jagar: dem som ni kallar byråkrater och
            politiker.
          </note>
          <note>
            Det var de som skulle styra forskningsmedlen. Där skedde en brytning
            mot hur det har varit tidigare.
          </note>
          <note>
            Vi har faktiskt återupprättat forskarnas inflytande på fördelningen
            av forskningsmedel i landet i dag.
          </note>
          <note type="speaker">
            Anf. 421 EWA BJÖRLING (m) replik:
          </note>
          <note>
            Herr talman! Det var inte riktigt svar på min fråga. Jag undrade
            om Majléne Westerlund Panke håller med Thomas Östros när han talar
            om att Moderaterna är emot fri grundforskning och att Moderaterna
            kapar med kniven och gör kraftiga besparingar. Det vi har föreslagit
            är faktiskt precis tvärtom.
          </note>
          <note>
            När det gäller de strategiska stiftelserna och den debatt som
            fördes i tidningarna för en tid sedan vill jag säga att det faktiskt
            är forskare som har varit med och bedömt de anslagen. Så är det
            i allra högsta grad.
          </note>
          <note type="speaker">
            Anf. 422 MAJLÉNE WESTERLUND PANKE (s) replik:
          </note>
          <note>
            Herr talman! Jag ska fatta mig mycket kort.
          </note>
          <note>
            Jag vill inte i den allmänpolitiska debatten ge mig in i en uppföljning
            av en debatt från frågestunden.
          </note>
          <note>
            Den debatten får vi ta i samband med att vi debatterar budgetpropositionen.
          </note>
          <note type="speaker">
            Anf. 423 EWA BJÖRLING (m) replik:
          </note>
          <note>
            Herr talman! Jag hoppas då att vi kan återkomma till en bättre
            och mer sanningsenlig debatt än den som har varit i dag. Jag hoppas
            vi får förmånen att ha en högre intellektuell nivå då.
          </note>
          <note type="speaker">
            Anf. 424 ÅSA LINDESTAM (s):
          </note>
          <note>
            Herr talman! Utbildningsväsendet behöver en mer reflekterande
            praktik och en kvalificerad handledning.
          </note>
          <note>
            Det är i dag lättare att styra en organisation än att styra en
            verksamhet. Det framkommer i den kritik som Skolverket har framfört
            när det gäller kommunernas ansvarstagande. Samtidigt konstateras
            att det inte är någon enkel process att utveckla rollfördelning
            och helhetstänkande i ett decentraliserat styrsystem.
          </note>
          <note>
            För att nå ett mer medvetet handlande i klassrummet krävs att
            en reflekterande praktik sammanfaller med målstyrningens effekter.
            Reflexion ger distans till mig själv och en förståelse varför
            just jag gör som jag gör. En kvalificerad handledare som finns
            utanför arbetslaget i skolan, men som med jämna mellanrum ger
            handledning till lärarlaget, skulle öka kompetensen hos den enskilda
            läraren men också öka kompetensen för hela arbetslaget. En handledare
            kan delge forskning i förhållande till de egna funderingar som
            lärare och lärararbetslag har och på så sätt berika och tillåta
            varje individ att växa inom ramen för sitt arbetslag.
          </note>
          <note>
            Lärare har ofta försvarat sina individuella friheter mer än de
            har utvecklat nya egenskaper som gör att de korrigerar sina tidigare
            intryck. Det menar ofta skolforskare. Med handledning kan man
            befästa kompetenser på ett helt annat sätt.
          </note>
          <note>
            I näringslivet utvecklar man de produkter man använder för att
            ge högre effektivitet. I skolan använder läraren sig själv som
            det arbetsredskap som ska förädlas för att vara effektivare. Folkpartiet
            talade i går om att ta ett helt nytt grepp i skolan. Jag anser
            att vi ska förädla den yrkeskår vi har.
          </note>
          <note>
            Herr talman! Under många år har lärarna utfört ett ensamarbete
            i enskilda klassrum. Att ensam vara ansvarig för ett antal elever
            under en längre tid kan kännas oerhört betungande. Då behöver
            varje lärare bli bekräftad och bli sedd av sina kollegor och av
            sin rektor. De behöver också få samtala med någon utan att bli
            lönesatt.
          </note>
          <note>
            Jag menar att varje lärares vilja är god. De vill utföra det
            bästa arbetet för att föra sina elever mot goda resultat. De behöver
            ibland hjälp med att stanna upp i den stressade vardagen och titta
            på resultat och mål i förhållande till den verksamhet som de befinner
            sig i.
          </note>
          <note>
            De behöver fundera, värdera och välja väg. I den reflekterande
            lärarens vardag finns det tid för självförståelse. Det finns även
            tid att välja medvetna handlingar. Men det finns också tid att
            välja bort.
          </note>
          <note>
            Vi vet att det som mest påverkar en lärare är dennes professionella
            kollegor. Lärare behöver träffas regelbundet i ett arbetslag och
            få utveckla trygghet tillsammans. Det behöver alla. I ett sådant
            arbetslag kan alla ge och få kritik för att växa i sin yrkesroll
            och utvecklas i sin profession som lärare.
          </note>
          <note>
            Andra yrkesgrupper har alltid haft tillgång till kvalificerad
            handledning, exempelvis läkare, psykologer och socialarbetare.
            En kvalificerad handledare som träffar arbetslag regelbundet och
            använder ett reflekterande förhållningssätt skulle motverka utbrändhet.
            Detta skulle tillåta varje lärare att känna att de utvecklas i
            sin profession. Dessutom skulle det ge karriärtjänster för lärare,
            vilket i dag är närmast obefintligt.
          </note>
          <note>
            De som ändå tjänar mest på det här är våra elever, som får lärare
            som har funderat över metoder och har fått ta del av forskning.
            De skulle få lärare som upplever sig själva som professionella.
          </note>
          <note type="speaker">
            Anf. 425 MIKAEL DAMBERG (s):
          </note>
          <note>
            Herr talman! I mitt första anförande från riksdagens talarstol,
            tillika kvällens sista, vill jag tala om drömmar - om betydelsen
            av unga människors drömmar inför framtiden.
          </note>
          <note>
            Jag måste börja i skolan, för det är i skolan som många drömmar
            formas, och det är i skolan som unga människor kan ges verktyg
            att förverkliga sina egna livsmål. Med ökad kunskap upptäcker
            vi nya världar.
          </note>
          <note>
            Vi vidgar våra synfält. Ökad kunskap ger också människan makt
            och möjlighet att förverkliga dessa drömmar.
          </note>
          <note>
            I en bra skola stärks eleverna till att tro både på sig själva
            och på sina möjligheter. Men den svenska skolan lyckas inte alltid
            med att ge sina elever allt detta. Vi har lämnat ett nittiotal
            bakom oss med tusentals krossade visioner och alltför futtiga
            drömmar.
          </note>
          <note>
            Politikens uppgift måste vara att vända trenden och visa att
            verkligheten kan förändras. Ungdomar måste våga drömma stort igen.
          </note>
          <note>
            Men ungdomars verklighet ser inte alltid ut som i drömmen. Vi
            ser det i den svenska skolan, som lämnar tusentals av de elever
            som har stört behov av stöd och hjälp i sticket. Många lämnar
            skolan utan fullständiga betyg. Tusentals elever mår dåligt i
            skolan.
          </note>
          <note>
            De mobbas och kränks varje dag.
          </note>
          <note>
            Därför behövs det ökade resurser och fler lärare som har tid
            för alla elever. För oss socialdemokrater är därför miljardsatsningen
            på skolan de kommande åren långt viktigare än stora skattesänkningar.
          </note>
          <note>
            Alltfler unga människor förverkligar i dag sin dröm om att studera
            vidare på högskola och universitet. Det är väldigt positivt. Kanske
            kan vi äntligen förmå att bryta den sociala snedrekryteringen
            till högre studier. Men trots att Socialdemokraterna i strid med
            vissa partier i denna kammare har byggt ut högskolan med 100 000
            nya platser över hela landet får fortfarande inte alla plats.
            Fortfarande nekas ungdomar som har de kunskaper som krävs tillträde
            till högre utbildning. Det är ett obegripligt slöseri med kunskap
            och visioner. Därför måste utbyggnaden av högskolan fortsätta
            de kommande åren.
          </note>
          <note>
            Vi ser att drömmar också begränsas på den svenska arbetsmarknaden.
            Ungdomsarbetslösheten har visserligen sjunkit dramatiskt, men
            ungdomar hänvisas i stället till de mest tillfälliga och osäkra
            anställningsförhållandena.
          </note>
          <note>
            Vi ser att unga människors drömmar om ett eget boende allt oftare
            går i kras. Ungdomar tvingas vänta allt längre med att flytta
            hemifrån och starta sina egna fria liv. Många har inte råd att
            köpa en bostad, andra får helt enkelt inte tag på en hyreslägenhet
            eller en studentlägenhet.
          </note>
          <note>
            Jag vet att debatten om bostadsbyggandet ägde rum för några timmar
            sedan, men jag vill ändå framhålla att detta med den första egna
            bostaden handlar oerhört mycket om frihet och drömmar.
          </note>
          <note>
            Sammanfattningsvis: Det är inte alltid lätt att vara ung i dag.
            Men jag är fullt övertygad om att vi tillsammans kan skapa en
            framtid där unga människors drömmar och livsprojekt inte tillåts
            begränsas och hindras.
          </note>
          <note>
            Då är jag tillbaka där vi började - i skolan. Den svenska skolan
            måste vara en plats där den som är ung hämtar sin kraft, skapar
            sina möjligheter och vågar drömma stort. Om skolan misslyckas
            med detta är risken stor att ungdomar tappar tron, inte bara på
            skolan utan också på samhället och demokratin.
          </note>
          <note>
            Herr talman! Min slutsats är entydig: Sverige måste sätta unga
            människors drömmar i centrum för vår framtidsdiskussion. För ärligt
            talat, om de unga inte vågar drömma, vilken framtid har vi då?
          </note>
          <note>
            (forts. prot. 14)
          </note>
          <note>
            9 § Meddelande om val till styrelsen för Stiftelsen Riksbankens
            Jubileumsfond
          </note>
          <note>
            Talmannen meddelade att val av en ledamot till styrelsen för
            Stiftelsen Riksbankens Jubileumsfond skulle äga rum fredagen den
            8 november kl. 9.00.
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            2002/03:18 Ersättning vid flygolyckor
          </note>
          <note>
            Motioner med anledning av prop. 2002/03:5 Vissa mervärdesskattefrågor,
            m.m.
          </note>
          <note>
            2002/03:Sk1 av Anna Grönlund m.fl. (fp)
          </note>
          <note>
            2002/03:Sk2 av Lennart Hedquist m.fl. (m)
          </note>
          <note>
            2002/03:Sk3 av Per Landgren m.fl. (kd)
          </note>
          <note>
            2002/03:Sk4 av Roger Karlsson och Claes Västerteg (c)
          </note>
          <note>
            med anledning av prop. 2002/03:9 Sjukhus med vinstsyfte; förlängd
            giltighet av lagen (2000:1440)
          </note>
          <note>
            om inskränkning i landstingens rätt att överlämna driften av
            akutsjukhus till annan
          </note>
          <note>
            2002/03:So3 av Chris Heister m.fl. (m)
          </note>
          <note>
            2002/03:So4 av Chatrine Pålsson m.fl. (kd)
          </note>
          <note>
            2002/03:So5 av Kenneth Johansson m.fl. (c)
          </note>
          <note>
            2002/03:So6 av Kerstin-Maria Stalin och
          </note>
          <note>
            Helena Hillar Rosenqvist (mp)
          </note>
          <note>
            2002/03:So7 av Lars Leijonborg m.fl. (fp)
          </note>
          <note>
            med anledning av förs. 2002/03:RR7 Riksdagens revisorers förslag
            angående styrningen av försvarets fastigheter och anläggningar
          </note>
          <note>
            2002/03:Fi1 av Gunnar Hökmark m.fl. (m)
          </note>
          <note>
            11 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 7 november
          </note>
          <note>
            2002/03:26 av Göran Lindblad (m) till socialminister
          </note>
          <note>
            Lars Engqvist
          </note>
          <note>
            Förhandsprövning av tandvårdsförmån
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 12 november.
          </note>
          <note>
            12 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 7 november
          </note>
          <note>
            2002/03:86 av Jan-Evert Rådhström (m) till statsrådet Ulrica
            Messing
          </note>
          <note>
            Stöd till kommersiell service
          </note>
          <note>
            2002/03:87 av Ulla Hoffmann (v) till statsrådet Berit
          </note>
          <note>
            Andnor
          </note>
          <note>
            Vårdbidrag och handikappersättning eller aktivitetsersättning?
          </note>
          <note>
            2002/03:88 av Tasso Stafilidis (v) till justitieminister
          </note>
          <note>
            Thomas Bodström
          </note>
          <note>
            Utomobligatoriska förpliktelser
          </note>
          <note>
            2002/03:89 av Tasso Stafilidis (v) till justitieminister
          </note>
          <note>
            Thomas Bodström
          </note>
          <note>
            Hemförsäkring och våld av närstående
          </note>
          <note>
            2002/03:90 av Alice Åström (v) till statsrådet Jan O
          </note>
          <note>
            Karlsson
          </note>
          <note>
            Ryska fängelser
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 12 november.
          </note>
          <note>
            13 § Kammaren åtskildes kl. 22.31.
          </note>
          <note>
            Förhandlingarna leddes av förste vice talmannen från sammanträdets
            början till och med anf. 76 (delvis), av tredje vice talmannen
            därefter till och med anf. 166, av talmannen därefter till och
            med anf. 224 (delvis), av andre vice talmannen därefter till och
            med anf. 303
          </note>
          <note>
            (delvis), av tredje vice talmannen därefter till och med anf.
            375 (delvis) och av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
