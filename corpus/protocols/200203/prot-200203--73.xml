<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--73</head>
          <docDate when="2003-03-18 00:00:00">2003-03-18 00:00:00</docDate>
        </div>
      </front>
      <body>
        <div>
          <note>
            18.00 - 18.45
          </note>
          <note>
            Det justerade protokollet beräknas utkomma om 3 veckor
          </note>
          <note>
            ----------------------------------------------------------------------
          </note>
          <note>
            1 § Justering av protokoll
          </note>
          <note>
            Justerades protokollen för den 11 och 12 mars.
          </note>
          <note>
            2 § Anmälan om återtagande av plats i riksdagen
          </note>
          <note>
            Talmannen meddelade att Christina Nenes (s)
          </note>
          <note>
            återtagit sin plats i riksdagen från och med den
          </note>
          <note>
            16 mars, varigenom uppdraget som ersättare upphört för Kerstin
            Fredriksson.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2002/03:224
          </note>
          <note>
            Till riksdagen
          </note>
          <note>
            Interpellation 2002/03:224 av Lars Ångström
          </note>
          <note>
            (mp) om gemensamma operationer och tolkningen av
          </note>
          <note>
            Ottawakonventionen
          </note>
          <note>
            Interpellationen kommer att besvaras tisdagen den
          </note>
          <note>
            25 mars 2003.
          </note>
          <note>
            Skälet till dröjsmålet är utlandsresor.
          </note>
          <note>
            Stockholm den 13 mars 2003
          </note>
          <note>
            Utrikesdepartementet
          </note>
          <note>
            Anna Lindh
          </note>
          <note>
            Interpellation 2002/03:228
          </note>
          <note>
            Till riksdagen
          </note>
          <note>
            Interpellation 2002/03:228 om idrottskonto från
          </note>
          <note>
            Gunilla Tjernberg (kd)
          </note>
          <note>
            Interpellationen kommer att besvaras den 8 april
          </note>
          <note>
            2003.
          </note>
          <note>
            Orsaken är utlandsresa samt andra externa engagemang.
          </note>
          <note>
            Stockholm den 12 mars 2003
          </note>
          <note>
            Finansdepartementet
          </note>
          <note>
            Bosse Ringholm
          </note>
          <note>
            4 § Svar på interpellation 2002/03:178 om kvaliteten på svensk
            forskning
          </note>
          <note>
            Anf. 1 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Marie Wahlgren har frågat mig vilka åtgärder jag
            ämnar vidta för att förhindra att kvaliteten på svensk forskning
            försämras och om jag kommer att utvärdera i vilken grad doktorandreformen
            kan ha påverkat kvaliteten på svensk forskning.
          </note>
          <note>
            Svensk forskning håller hög kvalitet. I förhållande till sin
            storlek är Sverige en av världens största producenter av vetenskaplig
            kunskap. Svenska artiklar citeras också oftare än världsgenomsnittet,
            även om andra länder inom vissa områden knappar in på svensk forsknings
            försprång.
          </note>
          <note>
            För att utveckla kvaliteten på svensk forskning ökar regeringen
            under åren 2001-2004 anslagen till forskning och forskarutbildning
            med ca 1,5 miljarder kronor. Härigenom tillförs lärosätena och
            de statliga forskningsfinansiärerna nya medel för att bedriva
            och stödja forskning och forskarutbildning av hög vetenskaplig
            kvalitet. Bland annat höjs anslaget till det forskarstyrda Vetenskapsrådet
            med ungefär 30 %.
          </note>
          <note>
            Forskningsråden fördelar medel efter en kvalitetsbedömning av
            inkomna ansökningar gjord av aktiva forskare. Vetenskapsrådet
            har dessutom fått ett uppdrag att utarbeta en strategi för hur
            rådet kan ge tydligare stöd till starka forskningsmiljöer, ett
            uppdrag som nyligen redovisats. Genom att råden tillförs ytterligare
            medel och ökar stödet till de starkaste forskningsmiljöerna kan
            kvaliteten på svensk forskning höjas ytterligare.
          </note>
          <note>
            För att klara det förestående generationsskiftet inom svensk
            forskning och den ökande efterfrågan på forskarutbildade görs
            ökade satsningar på forskarutbildning. Under 1990-talet fördubblades
            det årliga antalet forskarexaminerade i Sverige, och regeringens
            ambition är att fördubbla examinationen även under de kommande
            tio åren. Utbyggnaden av forskarutbildningen har bland annat inneburit
            att andelen kvinnor ökat. Det är viktigt att denna positiva utveckling
            fortsätter och också avspeglar sig på forskarkarriärens alla nivåer.
          </note>
          <note>
            Kvaliteten på den svenska forskarutbildningen är god, och regeringen
            arbetar för att höja den ytterligare. Bland annat ges ett stöd
            om sammanlagt 214 miljoner kronor till 16 forskarskolor. Som en
            uppföljning av det ökade antalet examinerade doktorer görs även
            insatser för rekrytering av unga forskare till fortsatt forskning
            inom högskolan om sammanlagt 110 miljoner kronor. I Högskoleverkets
            uppdrag att regelbundet kvalitetsgranska all högre utbildning
            ingår också att granska all forskarutbildning.
          </note>
          <note>
            Den 1 april 1998 trädde nya regler i kraft avseende forskarutbildningen,
            vilket innebär att den som antas till forskarutbildning ska ha
            någon form av tryggad studiefinansiering och få handledning samt
            en individuellt uppställd studieplan så att det är möjligt att
            avsluta utbildningen inom ramen för fyra års heltidsstudier eller
            åtta års deltidsstudier. En grundtanke bakom de nya reglerna var
            att effektivisera forskarutbildningen och öka rättssäkerheten
            för doktoranderna. Regeringen menar att forskarutbildningen är
            en utbildning och ska ses som just en sådan.
          </note>
          <note>
            Den 5 december 2002 tillsatte regeringen en särskild utredare
            med uppgiften att se över vissa frågor rörande forskarutbildningen
            och perioden efter doktorsexamen. Utredaren ska bland annat analysera
            och utvärdera handledningens och handledarens roll och funktion
            samt granska effekterna av de förordningsändringar för forskarutbildningen
            som genomfördes
          </note>
          <note>
            1998.
          </note>
          <note>
            I syfte att öka effektiviteten och genomströmningen i forskarutbildningen
            ska utredaren bland annat analysera och föreslå eventuella förändringar
            av dess styrning och resurstilldelning och lämna förslag till
            hur forskarskolor kan användas och utvecklas. Vidare ska utredaren
            kartlägga perioden efter doktorsexamen och analysera yngre forskares
            möjligheter till meritering och karriär. Jag är övertygad om att
            resultaten av denna utredning kommer att vara av stor betydelse
            för det fortsatta arbetet med att utveckla och stärka svensk forskning.
          </note>
          <note type="speaker">
            Anf. 2 MARIE WAHLGREN (fp):
          </note>
          <note>
            Herr talman! Tack så mycket. Jag håller med utbildningsministern
            om att svensk forskning har hög kvalitet. Det är naturligtvis
            någonting som vi som svenskar kan känna en viss stolthet över.
            Men det är då också viktigt att inse att det faktum att vi just
            nu har hög kvalitet på forskningen inte är en garanti för att
            vi för all evighet ska ha det. Det finns flera tendenser i dag
            som pekar mot att kvaliteten är på väg att försämras. Bland annat
            är det citering av svenska uppsatser. Det får vi veta från olika
            håll. Jag läste bland annat en utredning från Högskoleverket som
            heter Lika och olika och som är en jämförelse mellan högre utbildningar
            i de nordiska länderna. Där ser man att just citeringsfrekvens
            på svensk forskning minskar, medan den faktiskt i stor utsträckning
            ökar vad gäller Finland och Danmark.
          </note>
          <note>
            Då kan man ställa sig frågan: Varför? Varför ser vi denna utveckling?
          </note>
          <note>
            Jag tror att jag, efter att sedan 1985 av och till ha befunnit
            mig i det svenska högskole- och universitetsväsendet, kan peka
            på ett par klara och tydliga trender.
          </note>
          <note>
            Den ena är det kraftigt ökade beroendet av extern finansiering.
            Då är det stora problemet egentligen inte att finansieringen är
            extern, utan att den är kortsiktig.
          </note>
          <note>
            Det leder till två saker. Bland annat blir trycket på att publicera
            väldigt hårt. Det finns ett uttryck inom akademierna: Publicera
            eller dö. Till viss del är det bra att det ligger ett tryck på
            att publicera, för ickepublicerad forskning finns egentligen inte.
            Men om trycket blir så stort att man väljer forskning som drivs
            framåt och där man säkert vet att man får resultatet publicerat
            ganska snart i stället för nyfikenhetsbaserad forskning där man
            inte är säker på att få fram ett resultat och där det inte tar
            ett halvår att få fram det utan kanske två år, finns det en risk
            att den riktigt nyskapande forskningen, som är den som blir mest
            citerad, inte bedrivs.
          </note>
          <note>
            Det ena är alltså trycket på att publicera. Att man har mycket
            publikationer gör att man har större chanser att få anslag.
          </note>
          <note>
            Det finns en annan tendens. De korta anslagstiderna gör att två
            personalkategorier inte ökar i samma takt som andra personalkategorier
            inom universiteten.
          </note>
          <note>
            Det är teknisk personal, laboratorieassistenter, och det är seniorforskare.
            Vi ser en kraftig minskning av antalet teknisk personal, som just
            kan bedriva den forskning som är lite mer äventyrlig.
          </note>
          <note>
            Jag ser att tiden drar i väg. Jag tänkte senare ställa en fråga
            om doktorandreformen. Jag tror att doktorandreformen i sig också
            har en tendens att göra att just den äventyrliga forskningen inte
            bedrivs i den omfattning som krävs.
          </note>
          <note>
            Anf. 3 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Det var ett intressant inlägg av Marie Wahlgren.
            Jag anar att Folkpartiet kanske håller på att förändra sin forskningspolitik.
            För första gången på mycket länge hör jag någon tala om just den
            nyfikenhetsstyrda grundforskningen, som jag verkligen har arbetat
            för att lyfta fram både i debatten och genom att ge mer resurser.
          </note>
          <note>
            Det är en sådan skillnad mot 90-talet, då Marie
          </note>
          <note>
            Wahlgren säkert jobbade på någon högskola och då
          </note>
          <note>
            Folkpartiet aktivt drev fram stiftelser med uppdrag att tillsammans
            med näringslivet bedriva forskningsprojekt som var nyttiga och
            skulle ge ekonomisk tillväxt på kort sikt - stiftelser där forskarna
            inte hade något inflytande, utan det var skyddat från forskarnas
            inflytande. Därför välkomnar jag den här förändringen i attityd.
          </note>
          <note>
            Regeringen har på många sätt lyft fram just forskarstyret som
            viktigt för kvaliteten. Vetenskapsrådet, med en 30-procentig ökning
            av resurserna, är lagstadgat forskarstyrt. Varför? Jo, av det
            skälet att det bara är forskare som kan avgöra vetenskaplig kvalitet.
          </note>
          <note>
            Den värderingen kan vi inte göra med politiska beslut eller med
            näringslivsbeslut, utan det kan just bara forskare.
          </note>
          <note>
            Marie Wahlgren pekar på att Sverige ligger bra till, och det
            är riktigt. Vi ligger fyra i världen när det gäller citerade artiklar.
            Vi ligger i topp i världen när det gäller produktion av vetenskaplig
            kunskap.
          </note>
          <note>
            Men sedan pekar Marie Wahlgren på en oroande tendens. Det är
            riktigt att det har funnits en svag tendens till minskning i citeringsindexet,
            men den skedde framför allt under 80-talet. Till exempel pekar
            Olle
          </note>
          <note>
            Persson i sin rapport, som kom nyligen, på just detta.
          </note>
          <note>
            Under den senaste perioden ser vi snarare en svag tendens uppåt
            när det gäller de mest citerade artiklarna, om vi tittar bara
            på de som allra mest tilldrar sig uppmärksamhet från vetenskapliga
            kolleger. Det kan ha att göra med de satsningar vi nu gör på grundforskningen,
            på den nyfikenhetsstyrda och på den inomvetenskapligt betingade
            forskningen. Detta är i skarp kontrast mot 90-talets kortsiktighet
            och förtjusning i stiftelser bortom forskarnas kontroll.
          </note>
          <note>
            Jag menar att externfinansiering i den meningen att forskarna
            själva har kontroll över externfinansieringen, det vill säga forskningsråd,
            är en viktig drivkraft för att ytterligare stärka kvaliteten.
            Är det något som kännetecknar de fyra främsta länderna i världen,
          </note>
          <note>
            Sverige, Schweiz, USA och Danmark - Finland är på väg upp men
            ligger fortfarande efter Sverige - så är det att alla har mycket
            tunga externa forskarstyrda finansiärer som bidrar till att lägga
            en mycket hög kvalitetsribba och därmed driver kvaliteten i forskningen.
            Detta ska naturligtvis balanseras av fakultetsanslag som finns
            i tillräcklig omfattning för att man ska ha en möjlighet att också
            internt inom högskolan bedriva forskning. Men den kvalitetsgranskning
            som forskningsråden gör är en viktig del av nyfikenhetsstyrd forskning.
            Det är ett missförstånd att tro att forskarstyrd forskning i form
            av beslut som fattas i forskningsråden medför kortsiktighet och
            nyttokrav.
          </note>
          <note>
            Om forskarna själva har den i sin hand stimulerar det till långsiktig
            grundforskning med högsta vetenskapliga kvalitet.
          </note>
          <note>
            Jag kommer att arbeta hårt för att skapa förutsättningar för
            att ytterligare stärka vår position i världen.
          </note>
          <note>
            Och jag välkomnar om Folkpartiet har drabbats av en insikt om
            att det är viktigt med en fri grundforskning och med resurser
            för den.
          </note>
          <note type="speaker">
            Anf. 4 MARIE WAHLGREN (fp):
          </note>
          <note>
            Herr talman! Utbildningsministern har en förvånansvärt god förmåga
            att se förändringar i politiken som i alla fall inte jag kan se.
            Jag är i och för sig ny i riksdagen, men jag har av förklarliga
            skäl följt Folkpartiets forskningspolitik under en ganska lång
            tid och också känt mig ganska nöjd med den forskningspolitik vi
            har bedrivit.
          </note>
          <note>
            När vi valde att göra om löntagarfonderna till just forskningsstiftelser
            var det tänkt att de skulle vara komplement och inte, som faktiskt
            hände under Socialdemokraternas tid, att de pengar som man lade
            på stiftelserna sedan skulle försvinna åt andra håll i systemet.
          </note>
          <note>
            Jag tycker att det är bra att det finns en mix av olika finansieringsformer
            och att det finns ett värde i att ha en viss grad av externfinansiering.
            Men jag ser att i dag har vi inte det som ministern pratar om,
            nämligen en balans mellan fakultetsanslag och extern finansiering.
            Jag kommer från den del av forskningsvärlden som kanske är allra
            mest utsatt för dessa obalanser, nämligen från den tekniska fakulteten.
            I
          </note>
          <note>
            dag är närmare 70 % av vår forskning finansierad med externa
            medel. Det betyder att denna forskning i princip tar över även
            fakultetsmedlen. Som vi alla vet är ju forskning sällan fullt
            ut externt finansierad, utan man måste ofta balansera och plocka
            in en hel del av interna fakultetsmedel för att finansiera bland
            annat forskarhandledning. Ministern är säkert lika medveten som
            jag om att antalet forskarstuderande och vanliga studerande i
            systemet har ökat markant mycket mer än antalet seniorforskare,
            vilket gör att det till sist blir en obalans.
          </note>
          <note>
            Jag har läst en del rapporter där det talas om att ca
          </note>
          <note>
            50 % av en professors tid ska gå till egen forskning.
          </note>
          <note>
            Jag har inte under de senaste tio åren i forskarvärlden träffat
            en professor som ägnar 50 % av tiden åt egen forskning. Han eller
            hon, för jag träffar rätt många kvinnliga också, ägnar tiden åt
            forskarhandledning och att söka pengar. Så är systemet.
          </note>
          <note>
            Det svenska systemet är oerhört beroende av sina doktorander
            för att få fram en hög och god kvalitet på sin forskning. Framför
            allt kravet som har drivits ganska hårt från bland annat Socialdemokraternas
            sida, att man ska bli klar med sin forskning på fyra år, gör att
            en handledare inte kan tillåta doktoranderna att gå in i projekt
            där det finns just risk att man inte får säkra pek. Det gör i
            sin tur att nyfikenheten, att gå ut i lite okänd terräng forskningsmässigt,
            minskar.
          </note>
          <note>
            Sedan säger ministern att det framför allt var under 80-talet
            som citeringsfrekvensen minskade. Men på den figur som fanns i
            den rapport som jag citerade ser linjen ut att vara ganska så
            rakt pekande nedåt kontinuerligt från någonstans i mitten på 80-talet
            till
          </note>
          <note>
            1999. Jag har inte de senaste två årens siffror, så jag får väl
            hoppas att ministern har rätt i att det gick uppåt då.
          </note>
          <note type="speaker">
            Anf. 5 OLLE SANDAHL (kd):
          </note>
          <note>
            Herr talman! Det är glädjande att det tydligen finns en god samsyn
            och att utbildnings- och forskningsminister Östros talar för betydelsen
            av forskning i samhället och också berättar att det har tillskjutits
            medel. Det tycker jag är en alldeles utomordentlig utgångspunkt
            för fortsatt diskussion.
          </note>
          <note>
            Problemet är att trots denna tillförsel är det för lite resurser
            i svensk forskning i förhållande till behovet.
          </note>
          <note>
            Omvärlden har inte stått stilla, så när vi jämför gör vi det
            gärna med vad som har varit i Sverige. Men det är viktigt att
            jämföra med hur omvärlden har det.
          </note>
          <note>
            Ser man till exempel på tekniken visar det sig att
          </note>
          <note>
            Finland, som ju är ett betydligt mindre land än Sverige, har
            i fasta pengar mer resurser för forskning än vad Sverige har.
            Då är det inte så konstigt att vi i relation till Finland har
            ett avtagande citationsindex.
          </note>
          <note>
            Det gläder mig också väldigt mycket att utbildningsministern
            talar för öppenhet, kvalitet och konkurrens. De vetenskapliga
            kvaliteterna är ju absolut en basfunktion för framtiden.
          </note>
          <note>
            Problemet är också det som Marie Wahlgren beskriver, nämligen
            att för öppenhet och för konkurrensutsatt anslagstilldelning förutsätts
            motfinansiering i nästan samtliga fall, vilket i sin tur förutsätter
            fria resurser i form av basfinansisering och anslag till institutionerna.
            Där är det alltså alldeles otillräckligt.
          </note>
          <note>
            Det finns olika sätt att räkna på detta. Universitetsoch Högskoleförbundet
            säger att det går åt 3 miljarder till grundforskning och 3 miljarder
            till grundutbildning för att komma i fatt den relativa nivå som
            vi har haft tidigare. Det är naturligtvis en partsinlaga, men
            det säger någonting om hur läget är.
          </note>
          <note>
            Man kan också ta del av vad till exempel de respekterade rektorerna
            Anders Flodström och Chalmersrektorn skriver: Det är en katastrof
            för oss och hela teknikområdet.
          </note>
          <note>
            Trots tillskottsresurser är det otillräckligt. Därför har vi
            från vårt parti som en markering i alla fall lagt mer pengar än
            regeringen på forskning och högre utbildning i vårt budgetförslag
            som tyvärr inte röstades igenom här i kammaren.
          </note>
          <note>
            Om vi nu utgår ifrån Thomas Östros version av att det är viktigt
            med öppen konkurrens kan man inte undgå att dra sig till minnes
            en artikel som nyligen publicerades i Dagens Forskning där Forskningsrådet
            för arbetsliv och socialvetenskap nagelfars. Det framgår där med
            ganska tydlig bevisföring att man tycks ha frångått kvalitetskraven
            och gått på någon sorts politisk bakgrund i sin anslagstilldelning.
            Man har nämligen räknat ut att sannolikheten för att Socialforskningsinstitutet
            i Stockholm skulle kunna ta alla sina tre ansökningar och få dem
            godkända skulle vara motsvarande 0,0022, det vill säga en gång
            på 454. Då hör det till saken att de som står bakom dessa ansökningar
            inte placerar sig högt i just den här konkurrensutsatta delen
            i citation index och internationell publicering. Då undrar jag
            vad forsknings- och utbildningsministern har för syn på Forskningsrådet
            för arbetsliv och socialvetenskap och om det finns anledning att
            fundera på detta ärende eller inte.
          </note>
          <note>
            Anf. 6 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Jag vet inte om kammaren lämpar sig för den typ
            av visualiseringar som jag nu tänker ge mig på. Om vi har tagit
            det muntligt först tar jag det nu i tabellform, vilket är min
            hemmaplan som nationalekonom. Här kan man se utvecklingen av citeringsindex,
            som jag kan visa för interpellanten.
          </note>
          <note>
            Fallet är väldigt litet. Men det lilla fall som finns sker under
            80-talet. Sedan sker det en stabilisering - som jag tänker visa
            för talmannen - under 90-talet. Och det finns tecken som tyder
            på att det vänder nu i början av 2000-talet. Jag är den första
            att oroa mig om vi skulle få ett fall när det gäller kvaliteten
            i svensk forskning. Jag har tagit intryck av utvecklingen under
          </note>
          <note>
            80-talet och under 90-talet, som ju framför allt under den regering
            då Folkpartiet fick chansen att ha inflytande över forskningspolitiken
            satsade på det som
          </note>
          <note>
            Marie Wahlgren tycker är ett bra komplement. I stället för att
            stärka fakulteterna och i stället för att stärka forskningsråden
            passade man på att skapa stiftelser med en ganska kortsiktig strategi
            och utom kontroll för forskarna. Det var vad man gjorde när man
            fick chansen. Och jag tror inte att det i praktiken är annorlunda
            om man får chansen igen.
          </note>
          <note>
            Jag är glad att Finland, som fortfarande är en bra bit bakom
            oss, är på väg uppåt. Det tycker jag är roligt för Norden, och
            det är roligt att de har tagit
          </note>
          <note>
            Sverige som ett exempel när det gäller att bedriva en forskningspolitik
            som gör att de också kommer upp i dessa tabeller, och de är mycket
            välkomna. Men om vi ska ligga kvar bland de fyra fem bästa i världen
            när det gäller citeringsindex kommer det att krävas fortsatta
            satsningar på forskning. Det kommer också att krävas fortsatta
            satsningar på Vetenskapsrådet och andra forskningsråd som just
            genom konkurrensen, där forskarna mäts mot varandra, och där man
            värderar varandras insatser, driver kvaliteten framåt. Det ska
            balanseras med bra fakultetsanslag. Men det är ingen tvekan om
            att de länder som är allra bäst i världen har mycket aktiva och
            starka forskningsråd. USA
          </note>
          <note>
            är ett sådant exempel där externfinansieringen fortfarande ligger
            vida över det som vi är i närheten av i
          </note>
          <note>
            Sverige, och där konkurrensen också blir benhård i de nationella
            forskningsråden.
          </note>
          <note>
            Jag skulle vilja att vi kunde sprida det här tankesättet som
            kännetecknar USA och Sverige till övriga
          </note>
          <note>
            Europa, så att vi också i Europa kunde ha ett europeiskt forskningsråd
            som sätter ribban ytterligare lite högre, så att våra svenska
            forskare kan mäta sig med de allra bästa europeiska forskarna.
            Det tror jag är bra för vår konkurrenskraft.
          </note>
          <note>
            Vi kanske börjar få en insikt i det borgerliga lägret om grundforskningens
            roll, den fria sökandens roll och nyfikenheten som drivkraft.
            Det skulle vara väldigt välkommet eftersom vi då kan samlas brett
            i kammaren kring en strategi för att stärka svensk grundforskning.
          </note>
          <note>
            Jag ser fram emot att göra ytterligare insatser på detta område.
            Just nu är vi inne i ett program med ökningar på 1 ½ miljard.
            Det kommer att behövas ännu mer i framtiden.
          </note>
          <note>
            Forskarutbildningen är av mycket sent märke. Det är därför svårt
            att hävda att nedgången under 1980-
          </note>
          <note>
            talet berodde på förändringar i forskarutbildningen
          </note>
          <note>
            1998. Men den måste följas upp noggrant. Jag hoppas att det ska
            ha positiva konsekvenser. Och man måste ha ett öppet sinne. Därför
            har vi en utredning som ser över forskarutbildningen och värderar
            den reformen.
          </note>
          <note>
            Jag hoppas att den utredningen också kommer med goda förslag
            till hur vi ytterligare ska stärka svensk forsknings kvalitet.
            Hos oss i vår tradition är nämligen doktoranden mycket viktig
            också för produktionen av vetenskaplig kunskap med professorn
            som handledare.
          </note>
          <note type="speaker">
            Anf. 7 MARIE WAHLGREN (fp):
          </note>
          <note>
            Herr talman! Eftersom vi är inne på grafer kan jag säga att jag
            som naturvetare också är glad i grafer och van vid overheadapparater
            och alla möjliga tekniska hjälpmedel. Här har jag en graf, och
            där pekar det nedåt hela tiden. Jag lämnar den till talmannen.
            Han är docent, så han är bra på grafer han också.
          </note>
          <note>
            Vi kanske ska gå tillbaka till allvaret, eftersom detta kanske
            också trots allt är allvar.
          </note>
          <note>
            Jag håller med om att en nedgång i citeringsindex knappast kan
            skyllas på doktorandreformen. Oron i fråga om doktorandreformen
            kommer inifrån. Den kommer från dem som arbetar i universitetsvärlden
            och som ser dessa tendenser att man oroligt sneglar på tidslängder
            och finansieringslängder.
          </note>
          <note>
            Jag har absolut ingenting emot Vetenskapsrådet.
          </note>
          <note>
            Jag tycker att det i grunden är bra att man har ett vetenskapsråd
            som är forskarstyrt. Jag tycker dock att det är problematiskt
            att man har en tendens från politikerhåll att i alltför stor utsträckning
            dela in i snäva områden vad man ska satsa på och på så sätt styra
            forskarrådet. Jag är också orolig över att balansen mellan extern
            finansiering och fakultetsanslag är för dålig. Det är därför som
            Folkpartiet har drivit ganska hårt att man ska öka fakultetsanslagen.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2002/03:192 om lärarbehörighet och
            Wärnerssonpengarna
          </note>
          <note>
            Anf. 8 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Ulf Nilsson har frågat mig om jag avser att vidta
            några åtgärder mot bakgrund av att regeringens personalförstärkningsresurser
            enligt statistiken riskerar att fördelas på ett sätt som bidrar
            till att andelen obehöriga lärare ökar.
          </note>
          <note>
            Som Ulf Nilsson mycket riktigt påpekar är både lärarkompetens
            och antalet lärare viktiga för elevernas resultat. Det sista gäller
            särskilt för de elever som har svårast att nå skolans mål.
          </note>
          <note>
            Under början av 1990-talet minskade resurserna till skolan och
            antalet lärare och övrig personal minskade. Detta ledde till en
            ökad arbetsbelastning och svårigheter att leva upp till de mål
            som anges i läroplanerna och andra styrdokument. Regeringen föreslog
            i budgetpropositionen för 2001 att ett statsbidrag till personalförstärkningar
            i skola och fritidshem skulle införas. Stödet har tillsammans
            med andra åtgärder för att förbättra kommunernas ekonomi bidragit
            till att antalet lärare åter ökat i skolan.
          </note>
          <note>
            Målet med bidraget är att öka personaltätheten och tillföra skolan
            15 000 lärare och andra specialister i syfte att höja andelen
            elever som når målen. Det är kommunerna och skolorna själva som
            avgör vilken personal som behövs för att på bästa sätt öka måluppfyllelsen.
            Bidraget är frivilligt för kommunerna, men en förutsättning för
            att få del av det är att det används till att öka personaltätheten
            i skolan. Stödet infördes läsåret 2001/02 och kommer successivt
            att ökas till 5
          </note>
          <note>
            miljarder kronor per år läsåret 2005/06.
          </note>
          <note>
            Under det första läsåret tillskapades drygt 2 800
          </note>
          <note>
            heltidstjänster med hjälp av bidraget. Av dessa var den absoluta
            merparten lärare. Även om stödet ger ett väsentligt tillskott
            av personal påverkar det bara en mindre del av det årliga rekryteringsbehovet.
            Totalt utlystes ca 20 000 lärartjänster i fjol. Frågan om behöriga
            lärare kan därför inte ses isolerat för detta bidrag.
          </note>
          <note>
            Regeringen har under senare år reformerat lärarutbildningen och
            kraftigt ökat examinationsmålen, framför allt för lärare med inriktning
            mot senare år.
          </note>
          <note>
            Antalet sökande till lärarutbildningarna är stort. Det har visat
            sig inte minst i intresset för den nya lärarutbildningen. Läsåret
            2001/02 började hela 25 % fler på en lärarutbildning jämfört med
            läsåret innan. Sedan mitten av 90-talet har inflödet till lärarutbildningarna
            ökat med nästan 50 %. Antalet examinerade lärare ökade med 13
            % mellan läsåren 2001/02 och
          </note>
          <note>
            2000/01. Genom de ökande examinationsmålen och intresset för
            lärarutbildningen kommer antalet utbildade lärare att öka. Jag
            räknar nu med att effekterna av alla vidtagna åtgärder kommer
            att bli att andelen behöriga lärare åter ökar.
          </note>
          <note>
            Självklart är målsättningen att behöriga lärare ska anställas
            för undervisningen i skolan. Endast om behöriga lärare inte finns
            att tillgå får en lärare utan lärarutbildning anställas. Det finns
            dock anledning att erinra om att många av de icke formellt behöriga
            lärarna ofta har akademiska studier av betydelse för lärararbetet
            och gör en värdefull insats i skolan.
          </note>
          <note>
            Regeringen har även tagit initiativ till den särskilda lärarutbildning,
            SÄL, som omfattar 4 000 platser fram till och med år 2006. SÄL-utbildningen
            möjliggör för lärare att färdigutbilda sig eller för redan utbildade
            lärare att vidga sin kompetens.
          </note>
          <note>
            Intresset för att söka sig till och stanna kvar i ett yrke är
            i hög grad förbundet med löne- och anställningsvillkor, vilket
            också har en avgörande betydelse för hur rekryteringen till yrket
            lyckas. Här har parterna ett ansvar. Kommunerna som arbetsgivare
            måste erbjuda en god arbetsmiljö och en arbetssituation med utvecklingsmöjligheter.
            Regeringen bidrar också till denna utveckling, bland annat genom
            insatser från
          </note>
          <note>
            Statens skolverk och Myndigheten för skolutveckling.
          </note>
          <note>
            Personalförstärkningsmedlen är en viktig del i att skapa en bättre
            arbetsmiljö för både lärare och elever.
          </note>
          <note>
            På så sätt görs skolan till en mer attraktiv arbetsplats.
          </note>
          <note type="speaker">
            Anf. 9 ULF NILSSON (fp):
          </note>
          <note>
            Herr talman! Jag vill tacka utbildningsministern för svaret.
            Min fråga handlar om att de så kallade
          </note>
          <note>
            Wärnerssonpengarna enligt aktuella rapporter de senaste månaderna
            leder till att det faktiskt blir fler obehöriga lärare i skolan.
          </note>
          <note>
            Wärnerssonpengarna är ju öronmärkta för, som det hette när de
            kom, "fler vuxna i skolan" och betalas ut till kommuner som åtar
            sig och lovar att anställa mer personal.
          </note>
          <note>
            I riksdagen har Folkpartiet sagt ja till själva summan pengar
            men vi har samtidigt yrkat att pengarna ska användas på ett annat
            sätt än vad regeringen gör.
          </note>
          <note>
            Redan själva formuleringen, "fler vuxna i skolan"
          </note>
          <note>
            tyckte vi var väldigt oklar. Vi tycker att den formuleringen
            antyder att det inte är så noga vilken kunskap och kompetens vuxna
            i skolan har. Man kan ju göra ett tankeexperiment och tänka sig
            att det fattas personal till exempel på ett barnsjukhus. Det skulle
            ju låta fullständigt orimligt att säga att det behövs fler vuxna
            på sjukhuset.
          </note>
          <note>
            Vi vill skärpa kraven vad gäller de här öronmärkta pengarna och
            rikta dem till utbildade lärare, speciallärare och andra specialutbildade
            anställda. Vi säger också att pengarna ska kunna användas till
            att höja lärarlönerna så att fler lockas till läraryrket.
          </note>
          <note>
            Herr talman! Det är bra att utbildningsministern i sitt svar
            håller med mig om att det är väldigt viktigt med både duktiga
            och behöriga lärare i skolan. Men samtidigt kan jag inte riktigt
            förstå att han inte tar visst intryck av den kritik som kommit
            under de senaste månaderna när det gäller konsekvenserna av
          </note>
          <note>
            Wärnerssonpengarna.
          </note>
          <note>
            Andelen behöriga lärare har fortsatt att minska.
          </note>
          <note>
            Bland annat Kommunförbundet har framhållit att det är problem
            just med att pengarna är kopplade mer till antalet personer än
            till personernas utbildning. Om en kommun får tag i en utbildad
            lärare och därmed måste betala högre lön riskerar kommunen att
            förlora bidraget om man sedan inte fortsätter att utöka antalet
            anställda. Därför har nu flera kommuner gått miste om Wärnerssonpengarna.
            I alla fall tio kommuner har fått underkänt och får inga pengar.
            För att ta en i högen kan jag nämna Gagnefs kommun som valde att
            satsa på specialpedagoger. Därmed gick man miste om pengarna eftersom
            man inte kunde öka det sammanlagda antalet anställda i skolan.
          </note>
          <note>
            Enligt en forskningsöversikt vid Göteborgs universitet är just
            lärarkompetensen det viktigaste för hur eleverna lyckas i skolan.
            Med andra ord: Fler vuxna i skolan innebär inte automatiskt att
            eleverna klarar skolan bättre.
          </note>
          <note>
            Sedan är det en helt annan sak att det, naturligtvis, alltid
            är önskvärt att det finns gott om personal i skolan. Men för elevernas
            skull får vi inte glömma att det behövs olika specialkompetenser
            i klassrummet.
          </note>
          <note>
            Herr talman! Föräldrar kan inte längre räkna med att deras barn
            får undervisning av utbildade lärare. I
          </note>
          <note>
            dag är mer än 20 % av gymnasielärarna utan behörighet. Naturligtvis
            finns det ett antal mycket duktiga och bra vikarier som gör så
            gott de kan. Men det är ändå ett jätteproblem inför framtiden
            att så få är utbildade lärare.
          </note>
          <note>
            Enligt Kommunförbundet behövs det 70 000 nya lärare fram till
            år 2005 om alla som inte har utbildning ska ersättas. I verkligheten
            räknar man med att
          </note>
          <note>
            41 000 utbildas. Skolverket tror att 33 000 av de
          </note>
          <note>
            41 000 verkligen kommer att börja arbeta i skolan.
          </note>
          <note>
            Därför vill jag nu fråga utbildningsministern om han inte tycker
            att det är dags att föra en öppen diskussion om hur vi ska ändra
            på principerna för de här öronmärkta pengarna så att dessa statliga
            satsningar mer aktivt bidrar till att höja kompetensen i skolan.
          </note>
          <note>
            Anf. 10 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Ulf Nilsson använder uttrycket "fler vuxna i skolan".
            Själv använder jag alltid uttrycket
          </note>
          <note>
            "fler lärare och andra specialister i skolan".
          </note>
          <note>
            Varför inte bara fler lärare? Jo, därför att det finns behov
            av andra specialutbildade personalgrupper i skolan som är viktiga
            för att faktiskt nå skolans mål.
          </note>
          <note>
            Skolsköterskor, skolkuratorer och elevvårdspersonal är också
            viktiga. Det som hände under 1990-talet var att det var just där
            man skar bort mycket av kostnaderna, naturligtvis till förfång
            för skolan. Det innebar ju att skolan fick svårigheter med att
            hjälpa och stötta barn med olika typer av problem. Detta i sin
            tur innebar att arbetsbelastningen för läraren blev mycket större.
            Därmed blev det svårare för läraren att göra det som läraren är
            bäst på, nämligen att vara just en god och skicklig lärare. Därför
            är det viktigt att kommunerna själva får göra den här avvägningen.
          </note>
          <note>
            Min bedömning är att det ändå är lärare som måste vara det som
            man koncentrerar sig på. Lärare och specialpedagoger handlar det
            om. När kommunerna nu gör sina anställningar visar det sig nämligen
            att det till 70-75 % handlar om lärare och specialpedagoger. Men
            man gör också insatser när det gäller elevvården, vilket jag tror
            är mycket viktigt för att lärarna ska få en bra möjlighet att
            se till att eleverna når upp till målen i skolan.
          </note>
          <note>
            Det första jag därför vill fråga er i Folkpartiet är om ni menar
            att vi inte ska ha en förbättrad elevvård.
          </note>
          <note>
            Hänger inte det ihop med att det också ger möjligheter till goda
            resultat för barn och ungdomar i skolan?
          </note>
          <note>
            Det är klart att man kan säga att det har gjorts misstag när
            det gäller lärarutbildningen. Hade man på
          </note>
          <note>
            1980-talet och 1990-talet utbildat så många lärare som vi utbildade
            i slutet av 1990-talet och i början av
          </note>
          <note>
            2000-talet skulle situationen ha varit en annan. Det måste både
            Ulf Nilsson och jag självkritiskt hålla med om.
          </note>
          <note>
            Ingen av oss satt väl i riksdagen då men det är ett faktum nu
            att vi har mycket kraftiga ökningar av antagningarna till lärarhögskolan
            - en 25-procentig ökning under de senaste åren.
          </note>
          <note>
            Också när det gäller specialpedagogutbildningar ser vi en ökning
            med 19 % - en yrkesgrupp som det finns ett stort behov av vid
            våra skolor. Men inte bara antagningarna utan också antalet examinerade
            lärare börjar stiga mycket kraftigt - under de senaste åren med
            13 %. För specialpedagoger är det en ökning med 19 % jämfört med
            året innan. Nu börjar vi se resultatet. Det kommer ut nya välutbildade
            lärare -
          </note>
          <note>
            detta tillsammans med de insatser vi gör för att också ge obehöriga
            lärare i skolan en chans att komplettera sin utbildning för att
            få behörighet.
          </note>
          <note>
            Sammantaget gör jag bedömningen att vi kommer att kunna få se
            en vändning i andelen behöriga lärare framöver - det beror naturligtvis
            mycket på hur var och en av de här människorna beslutar, vilken
            arbetsmarknad man söker sig till. Då är arbetsvillkoren väldigt
            viktiga, att lönerna är goda och arbetsmiljön är bra, så att vi
            kan attrahera lärare till våra skolor -
          </note>
          <note>
            både kommunala skolor och fristående skolor.
          </note>
          <note>
            Under perioden 1995-2001 har vi också sett en löneförbättring
            för lärarna. De själva upplever väl förstås att de vill komma
            längre men det har ändå hänt någonting väsentligt i och med att
            reallönerna ökat mycket mer än tidigare för lärare. Man har stärkt
            sin relativa position. Det liknar lite grann sjuksköterskornas
            löneutveckling. Man har på det viset fått tillgång till bättre
            arbetsvillkor. Det återstår mycket att göra, men det är en positiv
            utveckling.
          </note>
          <note>
            När det gäller frågan om Gagnef är det riktigt att det statliga
            stödet till att anställa lärare utgår bara om man anställer lärare
            och andra specialister. I det räknas specialpedagoger. Det är
            inte därför Gagnef nu inte får full kompensation för nästa år,
            utan det är för att man ju inte har ökat antalet personal - lärare
            och andra specialister - i den omfattning som man har fått pengar
            för, och då är det naturligtvis ganska tuffa bandage. Det tycker
            jag är rimligt eftersom det här stödet är till för att öka lärartätheten
            i skolan och för att öka möjligheterna för specialpedagoger, sjuksköterskor
            och andra viktiga yrkesgrupper i skolan.
          </note>
          <note type="speaker">
            Anf. 11 ULF NILSSON (fp):
          </note>
          <note>
            Herr talman! Jag tycker att det är väldigt glädjande att utbildningsministern
            har slutat använda uttrycket "fler vuxna i skolan". Det var under
            den rubriken som Wärnerssonpengarna lanserades för några år sedan
            i riksdagen, med namn efter dåvarande skolministern. Vi kritiserade
            det väldigt kraftigt, just för att det gav ett så suddigt intryck.
            Vi tycker också att det ska gå till specialutbildade människor.
          </note>
          <note>
            Eftersom specialutbildade människor har högre lön i skolans värld
            - även om den inte är så hög alla gånger så är den högre - är
            det väldigt svårt att utöka personalen och samtidigt höja kompetensen
            på personalen.
          </note>
          <note>
            Naturligtvis är det allt överskuggande problemet bristen på lärare.
            Vi behöver verkligen specialpedagoger, som regeringen alltid talar
            om, men inte bara dem utan inte minst riktiga speciallärare som
            undervisar eleverna och hjälper till i mindre grupper - inte bara
            ingår i skolledningen.
          </note>
          <note>
            Jag tolkar antagningsstatistiken från lärarhögskolorna på ett
            helt annat sätt än utbildningsministern.
          </note>
          <note>
            Det är svårt att säga att intresset för lärarutbildning ökar
            i Sverige. När det gäller anställningarna i skolorna vet vi att
            andelen behöriga lärare sjunker för varje år. När det gäller lärarhögskolorna
            sjunker andelen förstahandssökande, och det är ju väldigt allvarligt,
            för om det är en väldigt stor del av dem som studerar för att
            bli lärare som har valt det i andra eller tredje hand är ju risken
            mycket större att de lämnar lärarutbildningen.
          </note>
          <note>
            Det är särskilt stora svårigheter att locka ungdomar till framför
            allt matematiska, naturvetenskapliga och tekniska lärarutbildningar.
            Problemen med avhoppen från lärarutbildningarna och naturligtvis
            också från läraryrket är väldigt oroande. Över huvud taget kan
            man säga att läraryrket har tappat i popularitet bland studerande
            ungdomar, och det är klart att det är särskilt allvarligt just
            nu, när vi står inför ett generationsskifte i lärarkåren. Inför
            framtiden är det en avgörande fråga hur vi i Sverige ska kunna
            öka läraryrkets attraktionskraft, och det handlar om en rad åtgärder
            på kommunal och statlig nivå.
          </note>
          <note>
            Orsakerna till lärarbristen är många. Det här med
          </note>
          <note>
            Wärnerssonpengarna är naturligtvis bara en liten del, men de
            hade kunnat fungera mycket bättre om de hade använts på rätt sätt.
            Det finns en mängd andra orsaker som man kort kan beröra. Lärarna
            har drabbats av en massa politiska beslut som faktiskt försvårar
            arbetet för dem i skolan. Till det hör det svenska skolsystemet,
            som är alltför likformigt och ställer orimliga krav på lärarna.
            Även statens oförmåga genom åren att stödja skolorna i arbetet
            med utvärdering och betygssättning har skapat både frustration
            och uppgivenhet bland elever och lärare. Löneutvecklingen är fortfarande,
            utbildningsministern, särskilt för äldre lärare dålig om man jämför
            med de flesta europeiska länder.
          </note>
          <note>
            Mycket av de här förändringarna måste ske ute i kommunerna i
            det system som vi har för skolan i dag, men från riksdagen skulle
            vi åtminstone kunna konstruera de ekonomiska bidragen så att de
            inte försvårar anställning av utbildade lärare. Jag menar att
            systemet med Wärnerssonpengarna i många fall får just den negativa
            effekten när det gäller att anställa utbildad personal. Där tycker
            jag att det är synd att utbildningsministern inte kan tänka sig
            att justera lite i ett system som kan bli bättre. Det borde väl
            bara vara naturligt om utbildningsministern nu, efter några år,
            ser nackdelarna med ett bidragssystem och då omprövar principerna
            så att pengarna gör mer nytta.
          </note>
          <note>
            Åtminstone Folkpartiet har i riksdagen sagt ja till de här pengarna,
            så därför är vi beredda att ha en öppen diskussion om hur de skulle
            kunna användas på bästa sätt.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2002/03:198 om resursfördelningssystemet
            till högskolorna
          </note>
          <note>
            Anf. 12 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Anna Grönlund har frågat mig om jag är beredd att
            arbeta för att förändra resursfördelningssystemet till högskolor
            och universitet och vilka åtgärder jag avser att genomföra för
            att bibehålla och öka kvaliteten på högskoleutbildningarna.
          </note>
          <note>
            För några veckor sedan svarade jag på en fråga från Anna Grönlunds
            partikamrat Ulf Nilsson om godkännande av studenter. Frågan gällde
            i stort sett samma frågeställning som Anna Grönlunds interpellation,
            varför mitt svar här i kammaren i vissa delar är det samma som
            mitt skriftliga svar till Ulf Nilsson.
          </note>
          <note>
            Regeringen vill ge fler människor möjlighet att skaffa sig högskoleutbildning.
            Det långsiktiga målet är att hälften av en årskull ska ha påbörjat
            högskolestudier vid 25 års ålder. Andelen ungdomar som påbörjar
            högskolestudier i Sverige senast vid 25 års ålder har under 1990-talet
            ökat från 24 % till drygt
          </note>
          <note>
            40 %. För att öka tillgängligheten och kunna bredda rekryteringen
            till högre utbildning, har högskolan byggts ut i hela landet.
            Under perioden 1997-2003
          </note>
          <note>
            har resurser tillförts för närmare 100 000 fullt finansierade
            utbildningsplatser. Det är en viktig insats för att uppnå rekryteringsmålet.
            Enligt Högskoleverkets senaste prognos för de närmaste åren kommer
            46 %
          </note>
          <note>
            av en årskull att ha påbörjat högskolestudier vid 25
          </note>
          <note>
            års ålder.
          </note>
          <note>
            Utbyggnaden av högskolan måste givetvis kopplas till aktiva insatser
            för att driva på och utveckla kvalitetsarbetet i högskolan. Därför
            har regeringen infört ett nytt strikt system för kontinuerlig
            kvalitetsgranskning av all högre utbildning. Det innebär bland
            annat att Högskoleverket regelbundet ska utvärdera alla lärosäten,
            ämnen och program och som en sista åtgärd kan återkalla ett examenstillstånd.
            Detta kvalitetsutvärderingssystem, som trädde i kraft 2001, är
            ett av de mest ambitiösa i Europa.
          </note>
          <note>
            Det nuvarande resurstilldelningssystemet för grundutbildning
            ger lärosätena en stor frihet att själva besluta över hur resurserna
            ska användas. Tilldelningen till lärosätena baseras på redovisat
            antal studenter, mätt i helårsstudenter, och deras studieresultat,
            mätt i helårsprestationer. Inom ramen för erhållna resurser beslutar
            lärosätena själva över hur dessa ska fördelas mellan olika utbildningar
            och hur mycket av resurserna som ska användas till undervisning,
            lokaler och övriga kostnadsslag. Detta tilldelningssystem är lärosätena
            i allt väsentligt nöjda med, vilket bland annat framgick av utredningsbetänkandet
            Högskolans styrning (SOU 2000:82) och remissvaren på den utredningen.
          </note>
          <note>
            När resurstilldelningssystemet infördes lades inte så stor vikt
            vid kvalitetsgranskning. Dåvarande
          </note>
          <note>
            Kanslersämbetet skulle främst stödja och stimulera kvalitetsutvecklingen.
            Den skarpa kvalitetsgranskningen av all högre utbildning blev
            ett faktum först i och med att det nya systemet för kvalitetsutvärdering
            infördes 2001.
          </note>
          <note>
            Det förhållandet att en del av ersättningen till högskolorna
            är beroende av studenternas studieresultat, det vill säga att
            studenterna måste godkännas på kurserna för att högskolorna ska
            få prestationsersättningen, innebär att högskolorna faktiskt måste
            bry sig om sina studenter så att de verkligen genomför sina tentamina
            med gott resultat. Jag ser för närvarande inga skäl att förändra
            grundprinciperna i resurstilldelningssystemet.
          </note>
          <note>
            När det gäller resurser för grundutbildningen vet
          </note>
          <note>
            Anna Grönlund mycket väl att universitet och högskolor, liksom
            övrig offentlig verksamhet, fick vidkännas besparingar under mitten
            av 1990-talet vid den sanering av statsfinanserna som då var nödvändig
            att genomföra. Detta innebar givetvis en påfrestning på landets
            lärosäten, men de senaste två åren har ersättningen förstärkts
            dels till de humanistiska och samhällsvetenskapliga utbildningsområdena
            med sammanlagt 200 miljoner kronor, dels till vårdutbildningarna
            med ca 200 miljoner kronor. Därtill har alla nya platser som tillkommit
            finansierats fullt ut.
          </note>
          <note>
            Självklart är det oroande om det förekommer att studenter som
            inte når upp till kraven ändå godkänns.
          </note>
          <note>
            Jag förutsätter att universitet och högskolor tar sådana signaler
            på största allvar och omgående vidtar lämpliga åtgärder.
          </note>
          <note type="speaker">
            Anf. 13 ANNA GRÖNLUND (fp):
          </note>
          <note>
            Herr talman! Man kan lätt konstatera att det finns ett intresse
            för kvalitetsfrågor inom utbildningen från
          </note>
          <note>
            Folkpartiets sida när man tittar på dagens talarlista.
          </note>
          <note>
            Det här handlar om kvaliteten på grundutbildningen på högskolan.
            Jag får börja med att tacka
          </note>
          <note>
            Thomas Östros för svaret, men jag måste erkänna att jag faktiskt
            är ganska bekymrad. Min interpellation handlar ju om hur vi ska
            kunna säkerställa kvaliteten på högskoleutbildningarna, men Thomas
            Östros svar handlade i mångt och mycket om kvantitet i stället
            för kvalitet, och det oroar mig mycket.
          </note>
          <note>
            Den här interpellationen har sin grund i en enskild händelse
            som inträffade vid Luleå tekniska universitet någon gång kring
            jultid. Det var en lärare som på grund av resursbrist inte hade
            tillräckligt med tid för att göra en noggrann rättning av de 146
            teknologtentorna utan i stället tvingades göra en så kallad snabbrättning,
            det vill säga bara en snabb genomblick av tentorna. Det här berodde
            helt och hållet på att institutionen inte ville mista prestationspengen
            på
          </note>
          <note>
            200 000 kr.
          </note>
          <note>
            Tyvärr är den här händelsen inte unik. Skulle det varit så hade
            man kunnat ge Luleå tekniska universitet och läraren en reprimand.
            På alltför många högskolor och universitet inträffar liknande
            händelser.
          </note>
          <note>
            De senaste årens utbyggnad av högskolan har i grunden varit till
            godo för studenterna, vilket ingen kan förneka. Men den enskilda
            fokuseringen på kvantitet i stället för kvalitet har gjort att
            kvaliteten på utbildningarna sänkts.
          </note>
          <note>
            Kvalitetsförsämringarna syns på flera håll. Det handlar om att
            antalet timmar i klassrum eller föreläsningssal minskar, vilket
            är en klar effekt av att antalet studenter fördubblats medan antalet
            lärare inte alls ökat i samma utsträckning. Enligt en utredning
            som kom för några år sedan har antalet undervisningstimmar exempelvis
            i ämnen inom humaniora och samhällsvetenskap sjunkit till tre
            fyra timmar per vecka. Det handlar också om att man utvärderar
            tentamensformer, ibland till det bättre, men ibland också till
            det sämre eftersom det helt enkelt inte finns tid att läsa tentor
            med långa och utförliga svar.
          </note>
          <note>
            Kvalitetsförsämringar finns dessvärre också på studentsidan.
            Studenterna har dåliga förkunskaper i basämnen - matte, svenska,
            engelska - och universiteten och högskolorna tvingas ofta satsa
            stora resurser på propkurser eller förberedande kurser. De ger
            dock ofta alltför lite resultat.
          </note>
          <note>
            Många studenter skulle givetvis ha behövt mer tid och hjälp i
            grundskolan och gymnasiet, men det är en helt annan diskussion,
            och den kan vi lämna därhän i dag. Jag lovar dock att vi från
            Folkpartiets sida återkommer med den i ett annat sammanhang.
          </note>
          <note>
            Studenternas bristande förkunskaper och högskolans kvalitetsproblem
            gör att inte mer än hälften av de studenter som påbörjar en utbildning
            fullföljer den och erlägger examen. Det är bra att många kommer
            in, visst är det så, men det är eländigt att så få kommer ut.
          </note>
          <note>
            Systemet, i det här fallet resursfördelningssystemet, skickar
            signaler, och jag vill påstå att det i det här fallet skickar
            fel signaler, både till de ansvariga vid högskolorna och också
            till studenterna.
          </note>
          <note>
            Ett system för att höja kvaliteten inom högskolan behöver både
            morötter och piskor. Från Folkpartiets sida anser vi att det finns
            stora problem med det nuvarande systemet. Det uppmuntrar till
            kortsiktighet, vilket bidrar till osäkerhet både för högskolorna
            och för studenterna. Det finns risk för att högskolorna frestas
            att sänka kvalitetskraven för att få den fulla ersättningen. Det
            blir helt enkelt viktigare att så många studenter som möjligt
            kommer ut än vilka kunskaper de har med sig. Därför har vi från
            Folkpartiets sida i den här kammaren ställt krav på att en utredning
            om ett nytt finansieringssystem snarast ska tillsättas.
          </note>
          <note>
            Jag vill passa på att ställa en fråga till Thomas
          </note>
          <note>
            Östros. Han säger i sitt svar att när resursfördelningssystemet
            infördes lades inte så stor vikt vid kvalitetsgranskning. Jag
            kan förstå det i det sammanhanget, och jag skulle därför vilja
            fråga utbildningsministern:
          </note>
          <note>
            Kan inte det vara en del av förklaringen till att vi ser dessa
            kvalitetsbrister i dag?
          </note>
          <note type="speaker">
            Anf. 14 GUNNAR NORDMARK (fp):
          </note>
          <note>
            Herr talman! En av de mest glädjande saker som hänt under de
            senaste åren när det gäller högre utbildning är att antalet studerande,
            särskilt yngre, vid högskola ökat så mycket som det har gjort.
            Det tycker vi alla är bra.
          </note>
          <note>
            Sverige hade en gång i tiden positionen som det land som hade
            den högsta lägstautbildningsnivån i världen, vilket var bra. När
            det däremot gällde personer med längre högskoleutbildning låg
            vi bland jämförbara länder lågt. Den satsning som har gjorts för
            att göra högskolor och universitet tillgängliga för fler
          </note>
          <note>
            - utbyggnaden av högskolan - tycker vi från Folkpartiets sida
            är mycket lovvärd.
          </note>
          <note>
            När man pratar med människor som är aktiva inom universitets-
            och högskolevärlden kan man samtidigt konstatera att det finns
            en oro för hur resursfördelningssystemet fungerar i dag, precis
            som
          </note>
          <note>
            Anna Grönlund har beskrivit. Administratörer menar att resursfördelningssystemet
            delvis innebär att man satsar på kvantitet i stället för kvalitet,
            att man alltså inte ser till resultaten i så stor utsträckning
            som man borde göra.
          </note>
          <note>
            På Sveriges Förenade Studentkårers hemsida finns en notis om
            att arkeologistuderande menar att just resursfördelningssystemet
            gör att den utbildning som de genomgår inte har den kvalitet som
            den borde ha.
          </note>
          <note>
            Under 2000-2001 tittade Riksdagens revisorer på högskoleutbildningens
            utveckling. Högskolan Dalarna svarade i sitt remissvar att
          </note>
          <note>
            "resurstilldelningssystemet förutsätter en kontinuerlig tillväxt
            av studenter. Detta kan leda till att utbildningsutbudet anpassas
            till kortsiktiga trender i efterfrågan vilket sker till priset
            av ökade svårigheter att nå ut till nya grupper och att introducera
            nya, för samhället väsentliga, utbildningsinslag."
          </note>
          <note>
            Karlstad universitet, som hade förmånen och lyckan att bli universitet
            samtidigt som Växjö universitet - vilket jag som kommer från Kronobergs
            län applåderar - svarar att "de ekonomiska förutsättningarna med
            nuvarande resurstilldelningssystem passar inte ihop med högskolans
            bildningsroll. Resurstilldelningssystemet har också en negativ
            inverkan på de uppgifter som rör kunskaps- och kompetensutveckling".
          </note>
          <note>
            Resultatet är ganska entydigt. Det finns gott om personer - lärare
            inom högskola och universitet, administrativ personal och studenter
            - som menar att det nuvarande resurstilldelningssystemet leder
            till kvalitetsförsämringar och till oönskade resultat, till att
            inte ha högskolans bildningsideal i fokus.
          </note>
          <note>
            Jag hoppas därför att utbildningsministern ska ta dessa signaler
            på allvar och ta sig en funderare på hur det nuvarande resurstilldelningssystemet
            fungerar.
          </note>
          <note>
            Det hoppas jag att vi lite grann ytterligare ska kunna ta upp
            i dagens debatt.
          </note>
          <note>
            Anf. 15 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Under den tid jag har till mitt förfogande ska jag
            försöka diskutera kvaliteten i högskolan. Det är en fråga som
            engagerar mig mycket. Jag befann mig i högskolan när Folkpartiet
            gjorde den stora reform som vi nu lever under. Det är en reform
            som jag har tagit till mig, ett bra system jämfört med det tidigare,
            som genomfördes av Per Unckel med livligt stöd av Folkpartiet
            i regeringen.
          </note>
          <note>
            Det jag då reagerade mycket starkt på, och det gjorde många lärare,
            var att man genomförde bara en del av en reform. Det var ett resursfördelningssystem
            där man - precis som Anna Grönlund påpekar - från början borde
            ha tänkt på att man riskerar att ha drivkrafter som sänker kvaliteten.
            Men man orkade inte genomföra ett kvalitetsutvärderingssystem
            med trovärdighet i högskolorna, där man genom peer review
          </note>
          <note>
            - likar som bedömer likar - verkligen skulle se till att alla
            program och ämnen på högskolorna når upp till grundläggande vetenskapliga
            kvalitetskriterier. Då har man också makt att stoppa utbildningar
            som inte når de kvalitetsnivåer som måste krävas i den svenska
            högskolan.
          </note>
          <note>
            Detta gjorde man nu inte, och när jag blev utbildningsminister
            var en av de första frågor jag satte i gång därför att se hur
            vi kan skärpa kvalitetsutvärderingen. Att bara genomföra ena sidan
            av en sådan reform riskerar att föra med sig negativa kvalitetseffekter.
          </note>
          <note>
            Nu har vi ett återkommande kvalitetsutvärderingssystem. Det är
            ett exempel på hur det nya systemet används för att verkligen
            skärpa dåliga utbildningar.
          </note>
          <note>
            Därigenom får vi också det andra benet i ett system, något som
            ju måste finnas. Högskolorna har frihet att själva fatta beslut,
            men det finns en extern granskning av utbildningarna med tydlig
            information till studenterna om var vi har utbildningar av god
            kvalitet och var det finns brister. Det skapar drivkrafter för
            att vi hela tiden ska jobba för att stärka kvaliteten. Det gjordes,
            tycker jag, ett grovt misstag, men nu har vi ett mera balanserat
            system, vilket också gör att resursfördelningssystemet fungerar
            bättre.
          </note>
          <note>
            Om man lyssnar på Anna Grönlund kan man tro att nivån i högskoleutbildningen
            rasar. Men vi kan titta på vad Högskoleverket, som ju bör kunna
            detta, säger. Det är en oberoende myndighet som möter stor respekt
            också bland alla politiska partier i riksdagen.
          </note>
          <note>
            Efter de reformer som har gjorts har det också trängt ut idéerna
            om något slags privat institut. I stället tycker de allra flesta
            att det är rimligt att Högskoleverket har ansvaret för detta.
            De skriver: "När bedömargrupper i våra utvärderingar har värderat
            resultaten i ett samlat utbildningsprogram eller ämne genom att
            granska C- och D-uppsatser har inga kravsänkningar kunnat påvisas".
          </note>
          <note>
            Detta är en viktig signal. Min erfarenhet säger mig att vi nog
            inte får diskutera om en enskild lärare har gjort vad som skulle
            kunna vara ett allvarligt tjänstefel, utan vi får diskutera det
            mera principiellt. Om vi får sådana exempel som det Anna Grönlund
            ger måste naturligtvis högskoleledningen ingripa omedelbart och
            mycket tydligt.
          </note>
          <note>
            Något sådant får inte förekomma i en högskola lika lite som fusk
            eller oegentligheter får förekomma i någon offentlig verksamhet.
            Det är ett viktigt uppdrag för högskoleledningarna och för Högskoleverket,
            som jag vet nu har att titta på ärendet. Därmed ska vi inte kommentera
            det ytterligare.
          </note>
          <note type="speaker">
            Anf. 16 ANNA GRÖNLUND (fp):
          </note>
          <note>
            Herr talman! Utbildningsministern och jag är båda två nationalekonomer.
            Jag håller med honom om att kvalitetsutvärderingar och kvalitetsinstitut
            som granskar kvaliteten är väldigt viktiga. Men en annan sak som
            också är oerhört viktig är incitament, eller hur, Thomas Östros?
          </note>
          <note>
            I Thomas Östros svar säger han: "Det förhållandet att en del
            av ersättningen till högskolorna är beroende av studenternas studieresultat,
            det vill säga att studenterna måste godkännas på kurserna för
            att högskolorna ska få prestationsersättningen, innebär att högskolorna
            faktiskt måste bry sig om sina studenter så att de verkligen genomför
            sina tentamina med gott resultat".
          </note>
          <note>
            Med det system som finns är det en väldigt stor risk att högskolorna
            hamnar i något slags snällfälla.
          </note>
          <note>
            För det första kanske man bryr sig om sina studenter så mycket
            att man i varje fall till sist släpper igenom dem som har haft
            det svårt. Det handlar om det grundproblem som vi diskuterar i
            interpellationsdebatten i dag. Man godkänner för sin egen skull
            för att erhålla prestationspengen.
          </note>
          <note>
            Problemet med dagens system är att det är mycket lättare att
            fria än att fälla. Det är ett grundproblem.
          </note>
          <note>
            Jag känner väldigt stor oro för att den kunskapshöjning som regeringen
            avsåg när högskolorna började byggas ut, som Thomas Östros också
            beskriver i interpellationssvaret, i stället riskerar att bli
            en generell kunskapssänkning i hela det svenska samhället.
          </note>
          <note>
            Sedan tror jag att Thomas Östros har fått det lite grann om bakfoten.
            I slutet av interpellationssvaret säger han, och det sade också
            Thomas Östros alldeles nyss från talarstolen bredvid mig: "Självklart
            är det oroande om det förekommer att studenter inte når upp till
            kraven ändå godkänns. Jag förutsätter att universitet och högskolor
            tar sådana signaler på största allvar och omgående vidtar lämpliga
            åtgärder".
          </note>
          <note>
            Detta visar verkligen att Thomas Östros inte har förstått allvaret.
            När 146 teknologtentor snabbrättades och 144 tentor godkändes
            gjorde man inte det på grund av att man var slö eller inte hade
            lust att rätta dem på ordinarie sätt. Man gjorde det på grund
            av att det inte finns tillräckliga resurser. Resursbristen på
            våra universitet och högskolor är alarmerande. Jag tror att kvalitetsproblemen
            kommer att öka ytterligare om inte systemet reformeras och fler
            resurser tillkommer.
          </note>
          <note>
            Jag skulle vilja fråga Thomas Östros, även om han indirekt har
            svarat på det från talarstolen: Tycker du verkligen att dagens
            resursfördelningssystem med de kvalitetssäkringar som finns -
            jag är medveten om att de finns - bidrar till att upprätthålla
            kvaliteten på den högre utbildningen, eller krävs det ytterligare
            åtgärder?
          </note>
          <note type="speaker">
            Anf. 17 GUNNAR NORDMARK (fp):
          </note>
          <note>
            Herr talman! De dagar jag har framför mig i denna talarstol tänkte
            jag tillbringa med att kanske ytterligare precisera Anna Grönlunds
            fråga till utbildningsministern.
          </note>
          <note>
            Om vi tittar på det ser vi att vi har signaler från anställda
            på universitet och högskolor, administrativ personal, lärare på
            universitet och högskolor, deras fackliga organisationer och från
            studenternas organisation SFS om att de är oroade för hur det
            nuvarande resurstilldelningssystemet fungerar. Man menar att det
            sänker kvaliteten och att utbildningen bedrivs i former som inte
            är lyckliga vare sig för att upprätthålla kvaliteten eller för
            den enskilde studenten.
          </note>
          <note>
            Min enkla fråga till utbildningsministern är: På vilket sätt
            tar utbildningsministern de signaler som kommer i princip från
            hela Högskolesverige på allvar? Man är oroad över de styrande
            effekter som resurstilldelningssystemet har både vad gäller kvaliteten
            och vad gäller formerna för hur utbildningen går till vid våra
            universitet och högskolor.
          </note>
          <note>
            Anf. 18 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Det är någonting som jag har arbetat med väldigt
            mycket. Jag tar initiativ för att få till stånd förändringar.
            Det gäller det grundläggande missgrepp som den borgerliga regeringen
            gjorde när den införde resursfördelningssystemet. Man vågade och
            orkade inte göra någonting åt kvalitetsuppföljning och kvalitetsutvärdering.
          </note>
          <note>
            Det är i dag ett strikt och återkommande system där lärare och
            forskare bedömer varandra, sätter en ribba och bedömer samtliga
            program eller ämnen i landet. Om det upplevs att det finns kvalitetsbrister
            är man tydlig och offentlig med dem och man återkommer till den
            högskolan för att försäkra sig om att åtgärder vidtas, kompetenta
            lärare anställs och forskningsanknytning vidmakthålls. Allt detta
            är oerhört viktigt. Det struntade Folkpartiet i när man genomförde
            resursfördelningssystemet.
          </note>
          <note>
            Det var en av de första och viktigaste uppgifter som jag tog
            tag i när jag blev utbildningsminister. Det var ett viktigt första
            steg. Det andra handlar om att se till att det finns resurser
            för att inte minst inom humaniora och samhällsvetenskap kunna
            ha seminarier och mindre grupper för att höja den vetenskapliga
            kvaliteten i utbildningen. Det är en viktig del av en god utbildning
            också i humaniora och samhällsvetenskap att man har möjlighet
            till goda seminarietraditioner och god kontakt med lärarna.
          </note>
          <note>
            Vi genomför därför i år och genomförde förra året höjningar av
            ersättningen per student inom humaniora och samhällsvetenskap.
            Förutom de vanliga pris och löneomräkningarna ökar vi med 6-7
            %. Det möjliggör just extra seminarier och mer kontakt med lärarna.
            Det har inte gjorts på tiotals år i Sverige. Det är ett viktigt
            trendbrott som vi nu ser. Vi får också resursmässigt en kvalitetsförbättring.
          </note>
          <note>
            Självklart ser jag ingenting heligt i detta resursfördelningssystem.
            Jag brukar föra fram det som ett exempel på att även en borgerlig
            regeringen faktiskt gör insatser som sedan kan vara viktiga för
            utvecklingen framöver. Vi har hållit fast vid detta resursfördelningssystem.
            Vi tittade igenom det under förra mandatperioden. Det utreddes
            och utvärderades. Det skedde också en bred opionionsuppfångning
            i högskolevärlden för att se hur man upplevde resursfördelningssystemet.
            Det var en mycket tydlig positiv reaktion. Man ville behålla det.
          </note>
          <note>
            Det jag inte förstår är Folkpartiets framtida strategi. Ni har
            tidigare uttalat er för att gå vidare, nu med ett studentpengssystem.
            Hur ska det kunna förenas med att bygga upp starka högskolor från
            början, till exempel i Växjö, Blekinge, Norrbotten, Dalarna och
            på alla de håll där det inte har funnits en grundläggande akademisk
            tradition från början? Vi vet vad som hade hänt. Vi hade fått
            mycket stora massuniversitet i Uppsala, Stockholm, Göteborg och
            Lund och förtvinade miljöer överallt annars i landet. Det krävs
            att det också finns ett politiskt engagemang för att stötta uppbyggnaden
            av starka högskolor i varje län.
          </note>
          <note>
            Där har Folkpartiet lång väg kvar att gå. Det är också en viktig
            del i att bygga kvalitet i hela landet.
          </note>
          <note>
            Det finns ingenting heligt med systemet, men det fungerar relativt
            väl. Framför allt har vi nu fått en starkare kvalitetsuppföljning.
            Det var ett grundläggande misstag när reformen genomfördes att
            det inte fanns från början. Det tillsammans med resursförstärkningar
            ser jag som väldigt viktigt för att höja kvaliteten inom högskolan.
          </note>
          <note type="speaker">
            Anf. 19 ANNA GRÖNLUND (fp):
          </note>
          <note>
            Herr talman! Det är skönt att höra att Thomas
          </note>
          <note>
            Östros i varje fall inte ser något heligt med det nuvarande systemet.
            Det gör verkligen inte jag heller.
          </note>
          <note>
            Det är väldigt glädjande att det kvalitetsuppföljningssystem
            som finns nu har kommit till stånd. Jag har varit med om en sådan
            kvalitetsuppföljning. Jag tror att det kan göras mycket bättre.
            Den kvalitetsuppföljning som jag var med om hade mycket kvar att
            önska.
          </note>
          <note>
            Problemet är att det inte räcker att bara ha en granskning i
            efterhand. Det gäller också att se till att det system vi har
            fungerar. Det handlar om att systemet måste skicka rätt signaler.
            Men man måste också tillföra mer resurser.
          </note>
          <note>
            Thomas Östros slår sig för bröstet och berättar att regeringen
            äntligen har skickat lite mer pengar till samhällsvetenskap och
            humaniora. Det är väldigt glädjande. Jag tror att det behövs ännu
            mer resurser där.
          </note>
          <note>
            Thomas Östros ställde en konkret fråga: Hur tänker Folkpartiet
            gå vidare för att uppnå en hög kvalitet på högskolan? Ett sätt
            som vi har föreslagit från den här talarstolen är studentpeng.
          </note>
          <note>
            Ett annat sätt som vi också har föreslagit från talarstolen är
            examensbonus, det vill säga en bonus som uppmuntrar den hälft
            av studenterna som aldrig tar examen att skriva klart sin c-uppsats
            eller duppsats och bli färdig med sin utbildning.
          </note>
          <note>
            Bonusen skulle exempelvis kunna vara att man skriver ned delar
            av studieskulden. Jag tror att ett sådant system skulle fungera
            som den morot som behövs för att man ska kunna uppnå både Thomas
          </note>
          <note>
            Östros kvantitetsmål och de kvalitetsmål som jag värnar.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2002/03:201 om
          </note>
          <note>
            CSN:s service gentemot studenterna
          </note>
          <note>
            Anf. 20 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Tobias Krantz har mot bakgrund av
          </note>
          <note>
            Riksdagens revisorers rapport Pengar till studier i tid
          </note>
          <note>
            - CSN:s handläggningstider och tillgänglighet frågat mig dels
            vilka åtgärder jag avser att vidta för att se till att CSN:s service
            förbättras och att studenterna får sina studiemedel i rimlig tid,
            dels om jag är beredd att införa en rätt för studenter att få
            en straffavgift från
          </note>
          <note>
            CSN om de inte får sina studiemedel i tid.
          </note>
          <note>
            Jag vill understryka att det är oerhört viktigt att servicen
            till studenterna är sådan att de kan känna social och ekonomisk
            trygghet och att studenterna har rätt att kräva en snabb handläggning
            av sina studiemedelsärenden.
          </note>
          <note>
            Det är därför positivt att Riksdagens revisorer uppmärksammat
            att en viss förbättring av servicen till de studerande har skett.
            Samtidigt ger revisorerna en beskrivning av och orsakerna till
            CSN:s problem vad gäller handläggningstider och tillgänglighet
            som överensstämmer med min egen bild av situationen.
          </note>
          <note>
            Revisorerna redovisar att riksdagen på regeringens förslag tillskjutit
            betydande resurser till CSN - en ökning med 160 miljoner kronor
            mellan åren 1999
          </note>
          <note>
            och 2003, vilket bland annat har möjliggjort att myndigheten
            kunnat inrätta ett kundcenter i Kiruna för att öka tillgängligheten
            och att CSN har utökat telefontiderna och utvecklat sina elektroniska
            tjänster. Riksdagen har med anledning av regeringens förslag i
            budgetpropositionen för 2003 genomfört vissa förändringar i studiestödslagen
            (1999:1395) i syfte att underlätta handläggningen av studiestödsärendena.
          </note>
          <note>
            Revisorerna redovisar att dessa åtgärder haft effekt.
          </note>
          <note>
            Detta bekräftas också i CSN:s årsredovisning för
          </note>
          <note>
            2002. Där framgår till exempel att den genomsnittliga handläggningstiden,
            det vill säga den tid då CSN
          </note>
          <note>
            aktivt arbetar med ett ärende, för studiemedel i Sverige har
            minskat från 17 dagar till 11 dagar. Andelen ärenden som beslutas
            i inom tre veckor är 70 % nu jämfört med 55 % 2001. Tillgängligheten
            via telefon har ökat. Sammantaget kan konstateras att myndighetens
            prestationer förbättrats avsevärt. En utveckling som, efter vad
            jag erfarit, fortsätter under 2003.
          </note>
          <note>
            Inom några veckor kommer CSN på regeringens uppdrag att lämna
            ett diskussionsunderlag till hur en försöksverksamhet med utbetalning
            av förskott av studiemedel skulle kunna ordnas. Om en sådan ordning
            skulle visa sig vara möjlig att genomföra skulle, på sikt, förhandskontrollen
            kunna minskas och ersättas med ökad kontroll i efterhand. Det
            vore dock fel att här och nu säga att det kan bli just så, men
            oavsett tillvägagångssätt är det självklart att administrationen
            av studiemedlen kommer att fortsätta utvecklas så att ännu fler
            studenter ska få sina pengar i rätt tid. Regeringen har även givit
            CSN i uppdrag att följa utvecklingen av 2001 års studiestödsreform.
            Uppdraget ska redovisas senast den 1 april 2004.
          </note>
          <note>
            Förslaget att införa så kallade straffavgifter som
          </note>
          <note>
            CSN skulle betala till studenterna i de fall som handläggningen
            av studiemedelsärendena tagit orimligt lång tid kan knappast betraktas
            som seriöst. I de allra flesta fall beror långa handläggningstider
            på att ansökan om studiemedel inte är fullständig och att uppgifter
            som CSN behöver för att göra sin prövning saknas. Det kan till
            exempel saknas uppgifter om hur många poäng studenten har tagit
            under de senaste året. Likaså kan det vara utbildningsanordnaren
            -
          </note>
          <note>
            gymnasieskolan, den kommunala vuxenutbildningen eller högskolan
            - som inte i tid rapporterar avklarade kurser eller poäng. Man
            kan därför inte komma åt problem med handläggningstiderna med
            hjälp av det slags straffavgifter som Tobias Krantz föreslår.
            I
          </note>
          <note>
            stället är det viktigt att myndigheten har den organisation som
            behövs för att bedriva en bra verksamhet.
          </note>
          <note>
            Jag förutsätter att CSN fortsätter att utveckla sin organisation
            i syfte att effektivisera sin ärendehantering.
          </note>
          <note>
            Mot bakgrund av det jag här har anfört anser jag att det för
            närvarande inte finns skäl för att vidta ytterligare åtgärder,
            men jag kommer självfallet fortsätta att mycket noga följa utvecklingen
            på området.
          </note>
          <note type="speaker">
            Anf. 21 TOBIAS KRANTZ (fp):
          </note>
          <note>
            Herr talman! Jag ber att få tacka utbildningsministern för svaret.
            Centrala studiestödsnämnden,
          </note>
          <note>
            CSN, och dess service, eller snarare kanske brist på service,
            gentemot landets studenter är ett sorgligt kapitel i svensk utbildningspolitik.
            Bara under de senaste åren har det kommit en mängd rapporter och
            utvärderingar som visar på stora brister i både tillgänglighet
            och handläggning. Studenterna får helt enkelt inte de studiemedel
            som de är berättigade till inom rimlig tid.
          </note>
          <note>
            Våren 2000 riktade Riksdagens revisorer skarp kritik mot CSN
            för bristande service och effektivitet hos myndigheter. I februari
            2002 visade en utvärdering från Socialdemokratiska studentförbundet
            att
          </note>
          <note>
            142 000 studenter hade tvingats vänta i över en månad på besked
            från CSN. I mars samma år redovisade
          </note>
          <note>
            Sveriges förenade studentkårer, SFS, uppgifter med innebörden
            att hos myndigheten låg just då knappt
          </note>
          <note>
            6 000 ärenden som inte ens hade påbörjats trots att de var äldre
            än tre veckor.
          </note>
          <note>
            Så här skulle jag kunna fortsätta. I en ovanligt uppriktig studie
            från 1999 konstaterade Centrala studiestödsnämnden, CSN, själv
            att systemet led av en legitimitetskris. Studenternas förtroende
            för CSN
          </note>
          <note>
            var kört i botten. Utbildningsministern gör ett nummer av att
            Riksdagens revisorers senaste rapport visar att handläggningstiderna
            under år 2002 har minskat.
          </note>
          <note>
            Det är förstås bra att så har skett, men det återstår att se
            om utvecklingen fortsätter i den riktningen. Låt oss minnas att
            denna minskning sker från ett extremt bottenläge och att det förstås
            vore egendomligt om de stora tillskott som CSN har fått inte skulle
            ha gett någon effekt över huvud taget.
          </note>
          <note>
            Samtidigt kvarstår de centrala problemen. CSN
          </note>
          <note>
            handlägger fortfarande ansökningar om studiemedel långsammare
            än vad man gjorde 1996. Myndigheten når inte ens upp till sina
            egna, enligt min uppfattning lågt satta, mål för hur långa handläggningstiderna
            ska vara. En tredjedel av landets studenter får inte sina ansökningar
            om studiemedel behandlade inom tre veckor.
          </note>
          <note>
            Jag kan därför inte annat än känna stor oro över den blandning
            av passivitet och liknöjdhet som utbildningsministerns svar ger
            uttryck för. De konkreta åtgärderna och beskeden lyser med sin
            frånvaro. Det som Thomas Östros främst säger sig vilja göra är
            att mycket noga följa utvecklingen på området. Det är knappast
            ett besked som landets studenter förväntar sig, med all rätt.
            Studenter får i dag hanka sig fram på lån från vänner och föräldrar
            och tvingas leva under mycket små omständigheter bara därför att
            CSN inte gör rätt för sig och betalar ut studiestödet i tid.
          </note>
          <note>
            Mina frågor till utbildningsministern blir: Är verkligen utbildningsministern
            nöjd med att en tredjedel av landets studenter inte får sina studiemedelsansökningar
            behandlade ens inom tre veckor.
          </note>
          <note>
            Tänker verkligen utbildningsministern sitta med armarna i kors
            inför en situation där CSN fortfarande handlägger ärenden långsammare
            än man gjorde
          </note>
          <note>
            1996?
          </note>
          <note>
            Om utbildningsministern inte är nöjd och om han inte tänker sitta
            med armarna i kors - vilka konkreta åtgärder tänker han då vidta?
          </note>
          <note>
            Vilket besked har utbildningsministern att ge till landets studenter?
          </note>
          <note>
            Anf. 22 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Jag beklagar att Tobias Krantz varken har läst eller
            lyssnat till svaret på sin interpellation. Om inte annat så kanske
            Tobias Krantz kan läsa
          </note>
          <note>
            Riksdagens revisorers rapport. Den pekar på det som är mycket
            viktigt i mitt perspektiv.
          </note>
          <note>
            Regeringen har varit mycket aktiv och tagit ett flertal initiativ
            för att se till att vända trenden och förbättra servicen till
            studenterna genom sin myndighet CSN. Riksdagens revisorer konstaterar
            också nu att de initiativen börjar ge effekt.
          </note>
          <note>
            Vi har fått ett antal viktiga positiva förändringar.
          </note>
          <note>
            Den genomsnittliga behandlingstiden minskar. Andelen ärenden
            som blir klara inom en vecka ökar kraftigt. Telefonväntetiderna
            har minskat kraftigt. På punkt efter punkt ser man att vi är på
            väg åt ett riktigt håll. Men jag är absolut inte nöjd, och det
            är därför vi mycket noggrant följer utvecklingen. Det är också
            därför vi har uppmanat CSN att komma in med förslag om ytterligare
            regelförenklingar för att se om vi kan komma ännu längre.
          </note>
          <note>
            Folkpartiet har hittills stött olika privatiseringslösningar
            tillsammans med sina borgerliga vänner.
          </note>
          <note>
            Jag tror att det vore olyckligt. Det är ju inte utbetalningen
            som tar tid, utan det är myndighetsutövningen, det vill säga där
            man gör bedömningen av om en person har rätt till studiemedel
            och bidrag eller inte.
          </note>
          <note>
            Det är den handläggningen som måste förbättras, och den kan knappast
            överlåtas till privata banker.
          </note>
          <note>
            Vi har arbetat mycket engagerat med den här frågan. Riksdagens
            revisorer påpekar också att det har lett till att vi har fått
            en vändning.
          </note>
          <note>
            Folkpartiets förslag till förseningsavgift är knappast seriöst
            menat. Låt oss säga att Tobias Krantz skickar in en handling till
            CSN för att söka studiemedel, missar att uppge hur många studiemedelsterminer
            han har tagit ut sedan tidigare och väntar med att lämna in den
            uppgiften så att tiden går. Då ska han få en slant för besväret.
            Det tycker jag inte är rimligt.
          </note>
          <note>
            Vi ska se till att CSN har de förutsättningar som behövs för
            att ge studenterna en bra service. Det är på rätt väg, men det
            återstår mycket att göra.
          </note>
          <note type="speaker">
            Anf. 23 TOBIAS KRANTZ (fp):
          </note>
          <note>
            Herr talman! Jag tycker att det är intressant att utbildningsministern
            ägnar så mycket tid åt just Folkpartiets politik. Det är ju utbildningsministern
            som bär ansvaret för den politik som bedrivs i landet. Med all
            respekt för den politik som Folkpartiet bedriver är det ändå så
            att landets studenter är mer intresserade av vad utbildningsministern
            tänker göra åt studenternas problem än av att Thomas Östros ger
            en vrångbild av den politik som Folkpartiet vill bedriva.
          </note>
          <note>
            Som Thomas Östros är väl medveten om ställer sig Folkpartiet
            bakom principen om ett offentligt finansierat studiestöd. Men
            det är helt rätt att vi tycker att det behövs andra åtgärder inom
            ramen för studiemedelssystemet än det som Thomas Östros hela tiden
            anvisar, det vill säga att det ska tillskjutas mer pengar. Det
            behövs strukturförändringar inom studiemedelssystemet. Ett exempel
            på en sådan strukturförändring är just att vi vill införa straffavgifter
            om studenterna inte får sina studiemedel i tid.
          </note>
          <note>
            Det vill vi göra av i huvudsak två olika skäl. Ett av dessa är
            effektivitetsskäl. Thomas Östros är ju nationalekonom och är väl
            medveten om hur viktiga olika typer av incitament och morötter
            är för människor och hur viktiga de är för att man ska åstadkomma
            en utveckling i rätt riktning. Jag är helt övertygad om att om
            det lönar sig mer för CSN att utföra sin plikter i tid än att
            inte göra det, kommer CSN att bli effektivare på att utföra sina
            plikter i tid.
          </note>
          <note>
            Men det är naturligtvis också ett rättviseskäl som ligger bakom
            detta. Vi vet ju att om en student betalar tillbaka sina studiemedel
            för sent drabbas han eller hon av stora straffavgifter. Dessa
            straffavgifter ligger långt över det som privata företag har rätt
            att ta ut när de ska kräva in sina pengar. Är det då inte rimligt
            att också studenter får en ekonomisk kompensation när de tvingas
            vänta under flera veckor eller kanske månader på sina pengar?
            Är det verkligen inte rimligt?
          </note>
          <note>
            Vi vet ju också att CSN:s avgiftsintäkter har ökat med 500 %
            från 1980-talet och fram till i dag. Thomas Östros hänvisade till
            Riksdagens revisorer. I sin senaste rapport pekar de på att ungefär
            hälften av
          </note>
          <note>
            CSN:s intäkter utgörs av avgifter från studenterna.
          </note>
          <note>
            Det budskap som studenterna får i dag är att det är otroligt
            viktigt att de betalar av på sina studielån i tid.
          </note>
          <note>
            Men om studiestödsmyndigheten, CSN, inte sköter sig blir det
            inga bestraffningar. Det händer ingenting.
          </note>
          <note>
            Det är ju enormt konstiga signaler och stötande för rättsmedvetandet.
          </note>
          <note>
            Är det inte rimligt, Thomas Östros, att också studenter som bevisligen
            har rätt till sina pengar i efterhand kan få en ekonomisk kompensation
            för att CSN
          </note>
          <note>
            inte har skött sina åtaganden? Är det verkligen så orimligt att
            också studenter kan få en kompensation?
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2002/03:208 om omprövning av betyg
          </note>
          <note>
            Anf. 24 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Per Westerberg har frågat om jag är beredd att ändra
            nu gällande regler så att verkligt uppnådd kunskap speglas i betygen
            i stället för att man till högre enskilda och samhälleliga kostnader
            ska behöva gå över till exempel komvux.
          </note>
          <note>
            Dagens mål- och kunskapsrelaterade betygssystem har tillämpats
            sedan hösten 1994, det vill säga i knappt tio år. Få ifrågasätter
            i dag att en skola som är mål- och resultatstyrd ska ha ett betygssystem
            som bygger på samma principer. Genom dagens betygssystem vet vi
            avsevärt mycket mer om hur skolan lyckas och misslyckas än vad
            vi kunde veta när elevernas studieresultat endast jämfördes med
            varandra och inte med målen.
          </note>
          <note>
            Som regelverket är utformat i dag har en elev rätt att gå igenom
            prövning i alla kurser om han eller hon inte tidigare har fått
            betyg på kursen eller har fått betyget Icke godkänd. Den möjlighet
            till konkurrenskomplettering som fanns i början av nittiotalet
            togs bort relativt snart eftersom det visade sig att prövningen
            sattes i system på vissa skolor. Olika pedagogiska problem uppstod
            i och med de upprepade prövningarna under studietiden. Elevernas
            studier i andra kurser tenderade att bli lidande och den naturliga
            rytmen i studierna störd. Därtill förutsågs risken med en urholkning
            av betygssystemet.
          </note>
          <note>
            Per Westerberg tar upp det orimliga i att en elev som byter studieväg,
            och läser samma studieavsnitt ytterligare en gång, inte skulle
            kunna få ett nytt betyg trots att kunskaperna förbättrats.
          </note>
          <note>
            Här ska först påpekas att de regler som gäller vid prövning,
            och som jag just redogjort för, inte ska sammanblandas med vad
            som gäller då en elev går om en kurs. Huvudregeln är att en elev
            kan få gå om en kurs högst två gånger om han eller hon inte fått
            minst betyget Godkänd på kursen. Från denna regel finns dock möjlighet
            för rektor att göra undantag.
          </note>
          <note>
            En viktig princip i gymnasieskolan är att det ska finnas stor
            lokal frihet att besluta om utbildningens organisation. Bestämmelserna
            om möjlighet att gå om kurs har därför utformats för att vara
            tillämpliga både i skolor med långtgående kursutformning och i
            skolor med en mer sammanhållen programutformning.
          </note>
          <note>
            I de fall en elev exempelvis har haft studiesvårigheter och medges
            att gå om ett helt läsår finns en möjlighet för rektor att låta
            eleven läsa om kurser där han eller hon redan har betyget Godkänd.
            I dessa fall skall betyg, i enlighet med gymnasieförordningen,
            sättas efter avslutad kurs. Det saknas således rättsligt stöd
            för att underlåta att sätta ett nytt betyg i de fall en elev ges
            möjlighet att gå om en kurs där han eller hon redan har betyg.
            Det bör samtidigt noteras att det är möjligt för en elev som redan
            har betyget Godkänd i en kurs och byter program att slippa läsa
            om samma kurs.
          </note>
          <note>
            Per Westerberg kritiserar det faktum att gällande bestämmelser
            om omprövning leder till höga kostnader för såväl den enskilde
            som samhället i och med det stora antalet elever som konkurrenskompletterar
            sina betyg på komvux.
          </note>
          <note>
            Många elever som planerar att söka eftertraktade högskoleutbildningar
            försöker i dag att genom strategiska val få så höga betyg i så
            många kurser som möjligt. Detta har bland annat lett till att
            eleverna tenderar att välja bort kurser som uppfattas som svåra
            att få bra betyg i. Vi ser dessutom att alltfler konkurrenskompletterar
            sina betyg i komvux och att alltfler får högsta betyg i alltfler
            kurser. Detta är tydliga exempel på hur högskolans tillträdesregler
            får konsekvenser för bland annat arbetet i gymnasieskolan.
          </note>
          <note>
            Jag delar Per Westerbergs uppfattning att det på det stora hela
            är orimligt med ett system som leder till att så många, som i
            dag, studerar kurser i komvux som de redan har läst i gymnasieskolan
            och också fått godkända betyg i. Jag tror emellertid inte att
            detta ska åtgärdas genom att möjligheten till prövning i gymnasieskolan
            återinförs. Jag avser inom kort föreslå regeringen att tillsätta
            en utredning om tillträdesreglerna till grundläggande högskoleutbildning.
            En angelägen uppgift för utredaren bör vara att föreslå ett system
            som stöder en hög ambitionsnivå i gymnasieskolan och som motverkar
            olika negativa konsekvenser i form av till exempel taktiska val.
          </note>
          <note>
            Anf. 25 Förste vice talman PER WESTER-
          </note>
          <note>
            BERG (m):
          </note>
          <note>
            Herr talman! Låt mig först tacka utbildningsministern för svaret
            på min fråga. Jag uppskattar att interpellationssvaret är mindre
            polemiskt och mer konstruktivt utredande, vilket faktiskt är syftet
            med min interpellation.
          </note>
          <note>
            Det råder ingen tvekan om att betygssättningen på gymnasieskolan
            många gånger upplevs som mycket dramatisk av många av de elever
            som studerar där.
          </note>
          <note>
            Det handlar om unga människors framtidsdrömmar.
          </note>
          <note>
            Dramatiken ligger i om man kan få syssla och jobba med det man
            vill eller om man misslyckas i sina ambitioner på detta område.
          </note>
          <note>
            Jag är naturligtvis helt för de kunskapsrelaterade betygen i
            sig. Jag tycker att det är ett bra system i och med att det befordrar
            kunskapsutveckling och metodutveckling i stället för inbördes
            rangordning.
          </note>
          <note>
            Men samtidigt som man säger detta är det också väldigt angeläget
            att systemet uppfattas som rimlig och korrekt och inte orättvist
            eller stelbent. I det här sammanhanget får man höra ett antal
            olika påpekanden utifrån landet när man, inte minst som jag, reser
            och turnerar en hel del på skolor.
          </note>
          <note>
            Därför skulle jag vilja ha ytterligare ett litet förtydligande
            när det gäller en del av frågan jag ställde.
          </note>
          <note>
            Det finns ett antal elever som byter studieinriktning på gymnasiet
            - och jag tror att det är bra att man vågar ta det steget - som
            automatiskt får gå om vissa kurser. De skriver dessutom väldigt
            bra resultat på kurserna, men de har enligt ett antal uppgifter
            förvägrats att få det högre betyget på den kurs de har fått gå
            om. Jag vill bara ha ett klargörande från utbildningsministern.
            Gör man fel på skolorna? Om det är så finns det kanske anledning
            till ett förtydligande gentemot skolorna.
          </note>
          <note>
            Det upplevs som fullständigt orimligt att man trots att man uppnår
            det bättre studieresultatet inte kan få det bättre betyget utan
            kanske får vänta ett à två år för att till högre kostnad komma
            in på Komvux för att kunna få det betyg man egentligen redan kvalificerat
            sig för. Jag skulle gärna vilja ha ytterligare ett litet klargörande,
            även om jag tycker att interpellationssvaret var tämligen precist.
          </note>
          <note>
            Jag instämmer vidare i utbildningsministerns problematisering
            av taktikvalen i skolan. Jag tror att en del av problemet med
            taktikvalet är bestämmelserna för antagning till den högre utbildningen.
            Jag besökte nyligen ett mycket välrenommerat gymnasium och konstaterade
            att man där fått lägga ned utbildningen i tyska och franska till
            förmån för nagelskulptur, vegetarisk matlagning och makeup. Jag
            förstår att de här ämnena kan vara intressanta för vissa grupper,
            men på något sätt blir man väldigt bekymrad när det blir för mycket
            av taktik för att komma in på högre utbildning och för lite av
            kunskapsinhämtande.
          </note>
          <note>
            Min första följdfråga gällde preciseringen, och den andra blir:
            Hur avser utbildningsministern att komma bort från det här "taktikandet"
            med nagelskulptur och vegetarisk matlagning, även om dessa ämnen
            säkert är relevanta om man ska ägna sig åt de här områdena?
          </note>
          <note>
            Den tredje frågan blir: Vore det inte rimligare att betygen kunde
            få vägas och att man koncentrerade sig på ämnen som ligger i linje
            med den utbildning som man siktar till utan att hamna på, som
            jag ser det, ganska konstiga ämnen i förhållande till de utbildningar
            som man tänkt inrikta sig på?
          </note>
          <note>
            Anf. 26 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Några korta svar på några relevanta frågor.
          </note>
          <note>
            Det är min bedömning att regelverket redan i dag är sådant att
            man, om man går om en kurs på det sätt som Per Westerberg beskriver,
            bör ha möjlighet att ta med sig det betyg som man får. Behöver
            det göras klart än tydligare är jag beredd att titta på regelverket.
          </note>
          <note>
            När det gäller den stora frågan om taktikval i gymnasiet delar
            jag Per Westerbergs bedömning att många ungdomar mycket snabbt
            genomskådar systemen, vilka de än är. Vi har sedan många årtionden
            erfarenheter av att olika typer av antagningssystem på högskolan
            direkt påverkar elevernas beteende i gymnasieskolan, naturligtvis
            i sig rationellt. Det innebär att vi från tid till annan måste
            se över antagningsreglerna för att komma ifrån olika effekter.
          </note>
          <note>
            Vi ska mycket snart tillsätta en utredning som just ska titta
            på reglerna för antagning till högskolan. En av frågeställningarna
            kommer där att vara hur vi ska kunna minska de vinster som i dag
            kan göras genom konkurrenskomplettering. Det är inte rimligt att
            vuxenutbildningen till så stor del tas i anspråk av unga människor
            som alldeles nyligen har haft goda förutsättningar att skaffa
            sig bra betyg i gymnasiet.
          </note>
          <note>
            Vi kommer också att titta på möjligheterna att stärka drivkrafterna
            för att läsa också tyngre kurser i gymnasieskolan. Jag menar att
            det finns goda möjligheter för detta i samband med att vi gör
            om gymnasieskolan och reglerna för antagning till högskolan.
          </note>
          <note>
            Däremot vill jag redan nu säga att det är svårt att väga betygen.
            Vad som ska vägas in beror alldeles på vem man talar med. Tysklärare
            är väldigt benägna att vilja väga in tyska lite extra, men det
            finns också företrädare för rader av andra ämnen som vill lägga
            en ytterligare vikt vid sina ämnen.
          </note>
          <note>
            Det här ska vi gå igenom ordentligt, och jag hoppas att vi kan
            komma fram till system som vi i stora drag kan vara överens om
            över partigränserna.
          </note>
          <note>
            Anf. 27 Förste vice talman PER WESTER-
          </note>
          <note>
            BERG (m):
          </note>
          <note>
            Herr talman! Först vill jag tacka för svaren och för förtydligandet.
            Jag tror att det behövs ett förtydligande av vad som gäller när
            man ändrar studieinriktning och får gå om en kurs. Man har från
            flera håll problematiserat detta. Också den omständigheten att
          </note>
          <note>
            Riksdagens utredningstjänst hade svårt att reda ut sakförhållandena
            indikerar att det här finns ett problem.
          </note>
          <note>
            Jag är lika bekymrad som utbildningsministern av taktikvalen.
            Det ger inte någon bra indikation inför antagningen till högre
            utbildning att man kan hamna på kurser i nagelskulptur, vegetarisk
            matlagning och makeup. Det behövs kanske mer av språk. Jag ska
            inte slå mig för bröstet vad gäller mina kunskaper i tyska - min
            tyska är ganska knagglig - men jag tror faktiskt att språk som
            tyska, franska och många andra kommer att ha stor betydelse framöver.
            För mig är det därför viktigt att man kan väga betyg eller att
            för olika högre utbildningar kunna ställa olika krav på vad man
            ska ha för typ av ämnen och på vilken betydelse de ska ha. Ett
            sätt är att inte värdera alla betyg efter samma skala utan rangordna
            dem efter många skalor. Nagelskulptur och andra ämnen kan då mycket
            väl platsa inom sina utbildningsområden.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2002/03:226 om kommunal ersättning
            till friskolor
          </note>
          <note>
            Anf. 28 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Per Westerberg har frågat hur jag avser att:
          </note>
          <note>
            · tillgodose näringslivets behov av kvalificerat utbildad arbetskraft,
          </note>
          <note>
            · säkra tillsynen av kommunernas ersättningar till fristående
            skolor och
          </note>
          <note>
            · säkra konsumentorienteringen av utbildningen.
          </note>
          <note>
            Frågorna knyter an till det nya bidragssystem för fristående
            gymnasieskolor som tillämpats från och med den 1 januari 2003.
          </note>
          <note>
            De nya bidragsreglerna för fristående gymnasieskolor syftar till
            att åstadkomma så likvärdiga bidragsvillkor som möjligt för fristående
            och offentliga gymnasieskolor och att motverka konkurrensfördelar
            för någon part.
          </note>
          <note>
            Den riksprislista som ibland har kritiserats bygger på årliga
            kostnadsundersökningar bland ett urval kommuner och bygger på
            mediankostnaderna för respektive gymnasieprogram. Medianvärden
            speglar endast i begränsad utsträckning den faktiska kostnadsnivån
            i olika kommuner. Till exempel kan en fristående gymnasieskola
            få ett bidrag som är lägre än kostnaden för motsvarande program
            i kommunens gymnasieskola. Även motsatt förhållande kan förekomma,
            det vill säga den fristående skolan får ett högre bidrag.
          </note>
          <note>
            För att kommunala och fristående gymnasieskolor ska behandlas
            likvärdigt ska bidraget för en elev i en fristående gymnasieskola
            motsvara den kostnad elevens hemkommun har för motsvarande nationella
            program. Om programmet inte finns i kommunen, men i den kommun
            där den fristående skolan ligger, ska bidraget motsvara kostnaden
            i den kommunen. I
          </note>
          <note>
            annat fall ska det belopp utbetalas som fastställts av
          </note>
          <note>
            Skolverket i den så kallade riksprislistan.
          </note>
          <note>
            Efter riksdagens tillkännagivande med anledning av propositionen
            Fristående skolor (prop.
          </note>
          <note>
            2001/02:35) har regeringen uppdragit till Skolverket att utarbeta
            ett system för redovisning av kostnaderna för olika program vid
            kommunala gymnasieskolor.
          </note>
          <note>
            Systemet, som är tillgängligt på Skolverkets hemsida, innehåller
            sammanställningar över de bidragsbelopp som ska gälla vid ersättning
            till de fristående gymnasieskolorna. Därutöver ska systemet innehålla
            information om kostnader per kommun och gymnasieprogram i form
            av
          </note>
          <note>
            · efterkalkyl för det senast redovisade kalenderåret och
          </note>
          <note>
            · budgeterade värden för bidragsåret.
          </note>
          <note>
            Skolverket avser att utvärdera det nya bidragssystemet. Därför
            har man bjudit in representanter för såväl Friskolornas Riksförbund
            som Svenska Kommunförbundet till ett första möte i dag den 18
            mars för att diskutera hur utvärderingen bör läggas upp och bedrivas.
          </note>
          <note>
            Systemet för redovisning av kommunernas kostnader per gymnasieprogram
            ger en insyn i kommunernas gymnasiekostnader som är betydligt
            större än vad som hittills funnits. Det torde innebära att detta
            system på sikt kommer att vara minst lika transparent som prislistan.
            När väl den enskilda kommunens kostnader blivit kända finns bättre
            förutsättningar för att bedöma nivån på kommande bidrag.
          </note>
          <note>
            Frågorna om hur jag avser att tillgodose näringslivets behov
            av kvalificerat utbildad arbetskraft och säkra konsumentorienteringen
            av utbildningen har en vidare omfattning än enbart fristående
            gymnasieskolor. Det handlar egentligen om hela den gymnasiala
            utbildningen i Sverige. För närvarande pågår remissarbetet med
            anledning av Gymnasiekommitténs 2000
          </note>
          <note>
            betänkande Åtta vägar till kunskap (SOU 2002:120).
          </note>
          <note>
            Regeringen avser att återkomma till riksdagen med en proposition
            om den framtida gymnasieutbildningen under 2004.
          </note>
          <note>
            Beträffande frågan om varsel om eventuell nedläggning av fristående
            industrigymnasier är jag som bekant förhindrad att kommentera
            enskilda fall. Jag har dock svårt att tänka mig att någon, vare
            sig huvudman eller kommun, skulle vilja medverka till nedläggning
            av välrenommerade och kvalificerade utbildningar inom denna sektor.
          </note>
          <note>
            Anf. 29 Förste vice talman PER WESTER-
          </note>
          <note>
            BERG (m):
          </note>
          <note>
            Herr talman! Först ber jag att få tacka utbildningsministern
            även denna gång för ett uttömmande och konstruktivt svar, vilket
            jag tror att frågan vinner på.
          </note>
          <note>
            Jag är en stor anhängare av friskolor. Jag är det framför allt
            därför att jag gillar pluralismen och mångfalden och möjligheterna
            för fler att kunna tillgodose sina studiebehov och sin studieinriktning.
          </note>
          <note>
            Jag hade en farfar vid namn Charles Westerberg som i skolan betraktades
            som idiot. Han var nämligen dyslektiker. Men min farfar var en
            lysande entreprenör, konstruktör och industribyggare. Jag har
            själv haft känningar av dyslexi, och jag har barn som har det.
            Jag kan försäkra att det är en tuff situation och att en kommunal
            skola inte alltid har varit bäst på att hantera den. Det handlar
            väldigt många gånger om alternativ och om människor som varit
            intresserade av att lösa den här typen av problem.
          </note>
          <note>
            Därför ser jag den här typen av friskolor som så viktiga, när
            man ibland ser ett monopols oförmåga att tillgodose elevers olika
            intressen och studieinriktning.
          </note>
          <note>
            För mig är därför finansieringen av friskolorna viktig och central.
            Jag vet av erfarenhet från det avregleringsarbete jag själv sysslat
            med på elmarknaden och telemarknaden att nytillkommande aktörer
            på en marknad är sårbara, lätta att slå sönder och dessutom beroende
            av att det finns ett fungerande system som prövar prissättning
            och osjysta konkurrensmedel.
          </note>
          <note>
            Jag kan nämna att jag på elområdet arbetade aktivt för att det
            måste vara bolagiserat, för att man skulle kunna särskilja monopolverksamhet
            från konkurrensutsatt verksamhet och för att auktoriserade revisorer
            därmed skulle tvingas panta med sin yrkesheder att siffrorna var
            korrekta. Dessutom hade vi på detta en statlig tillsynsmyndighet
            med möjlighet att ingripa. Jag har sett detta även på teleområdet.
          </note>
          <note>
            Jag kan försäkra att den tidigare monopolisten inte alltid är
            den som har varit bäst på att räkna efterkalkyler när man ska
            göra kostnadsprissättning på viss monopolverksamhet som alla måste
            nyttja, nämligen koppartrådsnätet. En aktiv tillsynsmyndighet,
            Postoch Telestyrelsen, Konkurrensverket med flera har varit oerhört
            effektiva och nödvändiga för att vi ska kunna få en fungerande
            marknad som är till för konsumenterna.
          </note>
          <note>
            Det som bekymrar mig med den här förändringen i friskolan är
            inte principen - jag kan förstå den, med en övergång från en riksprislista
            till kommunala prislistor - utan det är snarast möjligheterna
            till prövning och tillsyn. Det är inte alltid den stora konkurrenten,
            den som är dominerande, som är bäst på att göra efterkalkylen
            på ett korrekt, neutralt sätt. Det är den rättssäkerheten jag
            är ute efter.
          </note>
          <note>
            Den andra delen berör just de företagsinterna industrigymnasierna,
            som ofta är ganska svåra att jämföra i och med att det finns få
            av dem runtom i landet.
          </note>
          <note>
            Det är inte lätt att göra en efterkalkyl när de många gånger
            kan vara helt unika.
          </note>
          <note>
            Jag skulle därför vilja ställa två frågor till utbildningsministern.
          </note>
          <note>
            För det första: Hur blir prövningen, tillsynen, när det gäller
            efterkalkylen för friskolorna? Blir det en sjyst, snabb och rättssäker
            behandling, så att vi därmed får den fungerande marknad som vi
            har varit så angelägna om inom post, tele och el?
          </note>
          <note>
            För det andra: Hur klarar vi de företagsinterna industrigymnasierna?
          </note>
          <note>
            Anf. 30 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Jag är glad att Per Westerberg ser att den princip
            som ligger bakom det bidragssystem vi nu har är rimlig. I en kommun
            ska det alltså inte spela någon roll om kommunens unga medborgare
            går i en kommunal gymnasieskola eller i en fristående gymnasieskola.
            De bör få samma ersättning, samma resurs, med sig till sin skola.
          </note>
          <note>
            Det är klart att när vi går från ett system med en riksprislista
            till detta system kommer en del att upptäcka att det finns elever
            som går i en friskola i en kommun med höga kostnader och att man
            får högre ersättning än vad man har fått tidigare. Den friskolan
            får ett positivt tillskott. Andra upptäcker att elever kommer
            från kommuner som har lägre kostnader och att man då får lägre
            ersättningar. Det är klart att det blir en del anpassningsproblem
            i detta, och det är det vi ser i dag.
          </note>
          <note>
            Den grundläggande principen är fortfarande rimlig, att man betalar
            samma bidrag till sina medborgare i kommunen oavsett om de går
            i en kommunal eller i en fristående skola.
          </note>
          <note>
            Skolverket har en viktig uppgift här. Det är tillsynsmyndigheten,
            som nu har uppgiften att följa upp och se att vi får en redovisning
            av kostnaderna som avspeglar de verkliga kostnaderna. Det är en
            process som pågår för fullt. Som jag sade, har man redan nu kallat
            in de olika parterna för att delta i diskussionen om hur den här
            utvärderingen ska gå till.
          </note>
          <note>
            Längre än så vill jag inte gå, för sedan handlar det om enskilda
            fall. Industrigymnasier, som jag har fått ett mycket gott intryck
            av, har ofta mycket hög kvalitet och lockar elever till naturvetenskap
            och teknik på ett väldigt fint sätt. Jag tror att de också omhuldas
            av sina kommuner. Dessa har all anledning att se till att de också
            fortsättningsvis har goda villkor.
          </note>
          <note>
            Anf. 31 Förste vice talman PER WESTER-
          </note>
          <note>
            BERG (m):
          </note>
          <note>
            Herr talman! När det först gäller tillsynen från
          </note>
          <note>
            Skolverket, är det naturligtvis bra att det finns en tillsyn.
            Men erfarenheten är väldigt tydlig från tele-, el- och postområdet
            att det inte alltid räcker med att bara tillse. Man måste också
            ha möjlighet att justera om en efterkalkyl visar sig vara väldigt
            dålig.
          </note>
          <note>
            Jag kan påpeka hur det har varit på teleområdet, där man har
            varit mycket kreativ för att hitta bra efterkalkyler, som gynnar
            de egna från den stora dominerande aktören, och där den statliga
            tillsynsmyndigheten via direkta ålägganden, direkta beslut, som
            ofta har prövats i domstol har kunnat rätta till det. Därmed har
            man inte slagit ut aktörer som har varit duktiga, konsumentorienterade
            och väldigt nyttiga för samhället som helhet.
          </note>
          <note>
            Jag kan nämna att på många av de här områdena, både på privat
            och på offentlig sida, har monopolet, eller den gamla dominanten,
            tyvärr inte gjort det allra bästa i efterkalkylen. Vad jag efterlyser
            är möjligheten att rätta till det här och rätta till det inom
            rimlig tid, så att man därmed inte slår sönder väl fungerande
            och väl konsumentorienterade verksamheter och på det viset gör
            skada för utbildningssystemets mångfald.
          </note>
          <note>
            Den andra punkten, herr talman, gäller företagsinterna industrigymnasier.
            Vi är nog helt ense om att de är mycket, mycket värdefulla. Jag
            är framför allt imponerad över nivån på intagningen och kvaliteten
            på de elever som går in där. Men det har just varit en strävan
            efter att få en kombination av teoretiska och praktiska studier
            - praktiska studier som har legat väldigt nära företagen, vilket
            vi ofta har misslyckats med i den offentliga skolan just i och
            med att vi inte har fått den nära anknytningen till praktiken.
          </note>
          <note>
            Vad jag är orolig för är att de är så få och att det därmed är
            så svårt att mäta dem mot den lokala kostnaden för andra typer
            av utbildningar på orten. Därför är de väldigt sköra. Det är viktigt
            att de finns kvar och att det finns en förutsägbarhet, en transparens
            i systemet, så att de vet vad de ska arbeta med. Det gäller för
            skolorna i sig men också i synnerhet för eleverna och deras framtid.
          </note>
          <note>
            Anf. 32 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! När man nu tillämpar de här regelverken är det viktigt
            att också kommunerna är aktiva för att ta fram och redovisa sina
            kostnader och därmed ge de olika skolorna en rimlig finansiering.
          </note>
          <note>
            Att vi utvärderar så här snabbt och att Skolverket redan nu i
            ett tidigt skede av det här systemet kallar till överläggningar
            har just att göra med att vi vill se hur systemet fungerar och
            om det är något som behöver förändras. Det bör då ges regeringen
            till känna.
          </note>
          <note>
            Jag räknar med att vi kommer att kunna få klara besked om det
            från Skolverkets utvärdering.
          </note>
          <note>
            Vi har ett grundläggande regelverk. Om det nationella programmet
            inte finns i en kommun går man till den kommun där friskolan ligger.
            Om det inte heller där finns någon motsvarighet gäller riksprislistan.
            I
          </note>
          <note>
            den meningen finns det ett slags hierarki för de olika regelverken
            som gör att riksprislistan ligger i botten.
          </note>
          <note>
            Jag inväntar Skolverkets bedömning innan jag är beredd att gå
            vidare i det här ärendet. Men jag är också nyfiken på vad de kommer
            fram till.
          </note>
          <note>
            Anf. 33 Förste vice talman PER WESTER-
          </note>
          <note>
            BERG (m):
          </note>
          <note>
            Herr talman! Jag ska inte pressa utbildningsministern ytterligare
            i detta skede. Jag vill ändå fortsatt fästa uppmärksamheten på
            att det är mycket bra med en snabb utvärdering - det är helt okej.
            Men en prövning direkt av det som kommer i gång kan knäcka en
            skola, speciellt en kooperativ skola med svag kapitalbas, mycket
            snabbt genom ett alltför kreativt sätt att göra efterkalkylen.
          </note>
          <note>
            Jag tycker att utbildningsministern borde ta till sig detta och
            fundera väldigt noga, så att vi inte får en utslagning av skolor
            som fyller en klar och entydig funktion i samhället.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2002/03:206 om studenters rättssäkerhet
          </note>
          <note>
            Anf. 34 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Torsten Lindström har frågat mig vilka åtgärder
            jag avser att vidta för att stärka studenters rättssäkerhet och
            när mina förslag kommer att presenteras.
          </note>
          <note>
            Inledningsvis vill jag säga att jag instämmer med
          </note>
          <note>
            Torsten Lindström när han betonar vikten av studenternas rättssäkerhet.
            Behovet av klara och tydliga regler, av förutsebarhet och av likabehandling
            ska inte underskattas. Jag vill också poängtera att frågor som
            på olika sätt berör studenters rättssäkerhet och medinflytande
            har varit och är viktiga och centrala frågor för mig.
          </note>
          <note>
            Decentraliseringen och avregleringen av högskolan genom 1993
            års reform innebar att många av de bestämmelser som tidigare reglerat
            studenternas rättigheter och villkor togs bort. Överklagandemöjligheterna
            begränsades samtidigt som reglerna som rör studenter kom att skilja
            sig åt mellan lärosätena.
          </note>
          <note>
            Samtidigt som studentföreträdare påtalade stora brister i det
            rådande systemet uppmärksammade Högskoleverket som en del i sin
            tillsynsverksamhet regeringen på vissa rättssäkerhetsaspekter.
            I syfte att övergripande se över situationen beslöt regeringen
          </note>
          <note>
            2001 att ge Högskoleverket i uppdrag att utreda studenternas
            rättssäkerhet i högskolan. Högskoleverket hade att undersöka om
            förordningstext behövde kompletteras eller förtydligas samt om
            ytterligare åtgärder var nödvändiga för att stärka studenternas
            rättssäkerhet. Högskoleverket skulle också se över bestämmelserna
            om rätten att överklaga olika beslut samt undersöka hur högskolornas
            hantering av delegation av beslutanderätten påverkade rättsäkerheten.
          </note>
          <note>
            Högskoleverket redovisade i slutet av 2001 sitt uppdrag i rapporten
            20 åtgärder för att stärka studenternas rättssäkerhet (2001:27
            R). Rapporten har remissbehandlats, och ärendet bereds för närvarande
            inom Utbildningsdepartementet. Det har därtill tillkommit ytterligare
            ärenden som behandlas parallellt, till exempel frågan om utbytesstudenternas
            rättssäkerhet.
          </note>
          <note>
            Studenternas rättssäkerhet och ställning i högskolan var en för
            regeringen prioriterad fråga redan under den förra mandatperioden.
          </note>
          <note>
            Regeringen lade hösten 1999 fram en proposition om studentinflytande
            och kvalitetsutveckling i högskolan (prop. 1999/2000:28). Propositionen
            präglas av en syn på studenter som medaktörer i högskolan, och
            vikten av studentinflytande poängteras. De ändringar i högskolelagen
            som beslutades med anledning av propositionen innebär att högskolorna
            ska verka för att studenterna tar en aktiv del i arbetet med att
            vidareutveckla utbildningen. Av högskoleförordningen framgår att
            studenterna har rätt att vara representerade i alla beslutande
            och beredande organ.
          </note>
          <note>
            I syfte att stärka studenternas skydd mot diskriminering och
            motverka förekomsten av diskriminering och trakasserier i högskolan
            lade regeringen hösten
          </note>
          <note>
            2001 fram en proposition om likabehandling av studenter (prop.
            2001/02:27). Lagen (2001:1286) om likabehandling av studenter
            i högskolan trädde i kraft för ett år sedan. Genom lagen har till
            exempel studenternas skydd mot diskriminering stärkts. Universitetens
            och högskolornas förebyggande roll har markerats, och möjligheten
            för studenter att få rättslig hjälp av ombudsmännen har tillkommit.
          </note>
          <note>
            Studenternas ställning och deras rättssäkerhet är viktiga frågor
            för regeringen. Högskoleverkets förslag bereds, som jag tidigare
            sagt, för närvarande i Regeringskansliet, och jag har för avsikt
            att återkomma i frågan när det arbetet är avslutat.
          </note>
          <note type="speaker">
            Anf. 35 TORSTEN LINDSTRÖM (kd):
          </note>
          <note>
            Herr talman! Jag vill börja med att tacka utbildningsministern
            för svaret på min interpellation.
          </note>
          <note>
            Den gängse myten om studenten måste avlivas.
          </note>
          <note>
            Schablonbilden av studenten som en bekymmerslös
          </note>
          <note>
            19-årig festprisse som kastar loss från föräldrahemmet för att
            leva livets glada dagar stämmer inte längre. Dagens studerande
            vid högskolor och universitet är för det mesta hårt arbetande
            människor i olika åldrar med alltmer heterogen bakgrund som investerar
            betydelsefull tid av sina liv, och pengar, för att skapa sig en
            bättre framtid och för att bidra till ett bättre samhälle.
          </note>
          <note>
            Att vara student kan vara underbart, men det kan också vara en
            högst osäker tillvaro. Inte nog med att studenterna ska klara
            kunskapskraven och examinationerna under studierna. De ska också
            försörja sig under knappa ekonomiska förhållanden. Det är därför
            det är så viktigt med tydliga och klara regler - raka puckar,
            helt enkelt.
          </note>
          <note>
            Problemet, herr talman, är att våra studenter i alltför hög grad
            lever i ett laglöst land eller åtminstone i ett land som är mycket
            osäkert och oklart. Alldeles för många studenter vet inte och
            får inte heller veta vilka rättigheter de har. Undersökningar
            har till och med visat att högskolans lärare ofta saknar nödvändiga
            kunskaper om studenternas rättigheter. Hur ska de, när de inte
            vet, kunna informera vidare?
          </note>
          <note>
            Herr talman! Det handlar egentligen inte om stora drastiska åtgärder
            för att förbättra studenternas rättssäkerhet. Det handlar snarare
            om ganska självklara saker. Det är därför som jag efterlyser handlingsförmåga
            från regeringen. Ingen student borde behöva känna sig rädd för
            att uttrycka synpunkter på utbildningen. Ingen borde behöva vänta
            så länge på sitt examensbevis att chanserna att få jobb försämras.
            Det borde vara självklart, men det fungerar inte i dag.
          </note>
          <note>
            Vi kristdemokrater har när det gäller våra motionsyrkanden i
            riksdagen sett detta och därför lyft frågan om studenternas rättssäkerhet.
            I november
          </note>
          <note>
            2001 presenterade också Högskoleverket en rad förslag för regeringen
            för att stärka studenters rättssäkerhet. Det handlade om att lösa
            frågan om anonymiteten vid kursutvärderingar, om att reglera handläggningen
            av examensbevis, om att tydligare informera om gällande regler
            och så vidare. På punkt efter punkt föreslogs nya regler, tydligare
            regler och tydligare information.
          </note>
          <note>
            Självklart borde det vara viktigt att våra studenter känner till
            vad som gäller och vilka rättigheter de har.
          </note>
          <note>
            Det kan knappast finnas något skäl för den passivitet som kännetecknat
            regeringens agerande i frågan.
          </note>
          <note>
            Efter Högskoleverkets förslag har det nämligen gått nära ett
            och ett halvt år, och ännu har regeringen inte agerat.
          </note>
          <note>
            I sitt svar säger ministern att frågan om studenters rättssäkerhet
            är viktig för honom. Det låter bra. Jag har ingen anledning att
            tvivla på ministerns goda intentioner. Men varför dröjer då ministern?
            Varför är regeringen passiv? Regeringens passivitet i frågan slår
            hårt mot våra strävsamma studenter, de som gör så gott de kan.
            Därför, herr talman, kvarstår min fråga om vad ministern egentligen
            tänker göra och när. Den frågan står fortfarande obesvarad. Vad
            säger ministern?
          </note>
          <note>
            Anf. 36 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Svaret är redan lämnat. Jag kommer att fortsätta
            med det arbete som jag har ägnat stor kraft åt. Det handlar om
            att stärka studenters rättsliga skydd, rättssäkerhet men också
            demokratiska inflytande över högskolan. Det är en av de frågor
            som regeringen verkligen har profilerat och lagt fram förslag
            om till riksdagen, och man arbetar med att förverkliga detta ute
            på lärosätena.
          </note>
          <note>
            I det här arbetet ingår också att bereda det tjugotal synpunkter
            som Högskoleverket hade på förändringar, förordningar och annat.
            När den beredningen är färdig återkommer vi också i detta fall
            med förslag till förändringar.
          </note>
          <note type="speaker">
            Anf. 37 TORSTEN LINDSTRÖM (kd):
          </note>
          <note>
            Herr talman! Utbildningsministern framstår plötsligt som ett
            slags sheriffernas John Wayne som ska bekämpa det laglösa landet.
            Det hjälper dock inte med ord för att lösa den problematik som
            verkligen finns i dag, som många studenter upplever. Det handlar
            om den brist på tydliga regler och tydlig information som finns.
            Så länge regeringen bara förmår producera, i och för sig lovvärda,
            ord består det laglösa landet och osäkerheten för våra studenter.
          </note>
          <note>
            Herr talman! Utbildningsministern talar om de initiativ som regeringen
            har tagit. Jag har, återigen, ingen anledning att tvivla på de
            goda intentionerna, men det hjälper inte med goda intentioner
            om det inte blir så mycket av dem.
          </note>
          <note>
            När det verkligen bränner till, som i de förslag som Högskoleverket
            till exempel presenterade för ett och ett halvt år sedan, är regeringen
            inte beredd att ta initiativen och förelägga riksdagen förslag,
            utan det drar ut på tiden. När det verkligen bränner till, till
            exempel i de propositioner som regeringen tidigare har förelagt
            riksdagen, har regeringen inte velat löpa linan ut när det gäller
            att garantera studenter representation till exempel i de myndigheter
            som berör studenterna.
          </note>
          <note>
            Jag vidhåller att det känns som att det är ett slags passivitetens
            anda i denna fråga hos regeringen. Min förhoppning kvarstår dock,
            att den beslutsamhet som utbildningsministern så gärna vill frammana
            hos sig själv i dag leder till förslag.
          </note>
          <note>
            Herr talman! Man ska i och för sig aldrig ge upp hoppet, men
            det finns ju en tidsgräns för regeringens propositioner till riksdagen,
            och den är på torsdag denna vecka. Så det kanske inte kommer någon
            propositionen under det här riksmötet, men min förhoppning är
            att utbildningsministerns så kallade beslutsamhet också ska resultera
            i tydliga och bra förslag som han kan förelägga riksdagen.
          </note>
          <note>
            Anf. 38 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Jag ska bara göra ett förtydligande.
          </note>
          <note>
            Inte ens om jag var beredd att lägga fram förslagen i eftermiddag
            tror jag att riksdagen skulle bli inblandad, kanske inte på någon
            av punkterna. Det handlar nämligen om förordningsförändringar,
            och de hanterar regeringen själv. Det var inte den typen av förslag
            som Högskoleverket lade fram. Däremot har naturligtvis riksdagen
            när det gäller stora och viktiga reformer, som till exempel diskrimineringslagstiftningen
            i Högskolan, haft möjlighet att ha synpunkter på dem och fatta
            beslut om dem.
          </note>
          <note type="speaker">
            Anf. 39 TORSTEN LINDSTRÖM (kd):
          </note>
          <note>
            Herr talman! Jag ska då göra ett förtydligande.
          </note>
          <note>
            Det är just den typen av initiativ som jag efterlyser från regeringens
            sida. Det skulle då vara glädjande om utbildningsministern i kommande
            debatter i den här frågan verkligen kan påvisa att regeringen
            har tagit nödvändiga initiativ för att stärka studenternas rättssäkerhet.
            Ord måste följas av handling.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2002/03:227 om perioden efter doktorsexamen
          </note>
          <note>
            Anf. 40 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Torsten Lindström har frågat mig dels vad jag avser
            att göra för att utreda grundutbildningens resurstilldelningssystem
            innan systemet implementeras i forskarutbildningen, dels vad jag
            avser att göra för att värna återväxten av lektorer inom universitet
            och högskolor.
          </note>
          <note>
            Torsten Lindström börjar med att säga att forskarutbildningen
            lägger en kvalificerad grund för såväl en lärar- och forskarkarriär
            inom universitet och högskola som för kvalificerade arbetsuppgifter
            inom näringsliv och den offentliga sektorn. Båda dessa uppgifter
            anser interpellanten vara centrala för samhället. Detta håller
            jag givetvis med om. Lite senare i interpellationen menar dock
            Torsten Lindström att det är olyckligt att den utredning som nu
            granskar forskarutbildningen och perioden efter doktorsexamen
            bland annat ska analysera huruvida forskarutbildningen även är
            utformad till att förbereda för ett arbete och en karriär utanför
            högskolorna. Dessa två påståenden torde gå stick i stäv med varandra.
          </note>
          <note>
            Vi lever i dag i ett kunskapssamhälle. Kunskaper är det moderna
            samhällets viktigaste byggstenar.
          </note>
          <note>
            Forskarutbildningen är en strategisk utbildning i detta kunskapssamhälle.
            En väl fungerande forskarutbildning är en av de viktigaste förutsättningarna
            för att ett land ska befästa och utveckla sin ställning som framgångsrik
            kunskapsnation.
          </note>
          <note>
            Av dem som disputerar går ca 60 % till en anställning utanför
            högskolesektorn. Som regeringen framhöll i den forskningspolitiska
            propositionen bör forskarutbildningen i ökad utsträckning utformas
            så att den även förbereder för ett arbete och en karriär utanför
            högskolan, något som också riksdagen instämde i. Detta är viktigt
            inte minst därför att åtskilliga av de svenska företagens framgångar
            och möjligheter till vidare expansion är direkt kopplade till
            tillgången på högutbildad personal. De nya företag som växer fram
            och som förväntas bidra till Sveriges framtida tillväxt är ofta
            kunskapsintensiva och bygger inte sällan sin verksamhet på stora
            forskningsinsatser.
          </note>
          <note>
            Det innebär att forskning i dag utgör en av de viktigaste tillväxtfaktorerna.
          </note>
          <note>
            Regeringen har tillkallat en utredare som ska utreda vissa frågor
            rörande forskarutbildningen och perioden efter doktorsexamen och
            då bland annat titta på och analysera möjligheten att införa ett
            mål- och resurstilldelningssystem inom forskarutbildningen.
          </note>
          <note>
            Detta betyder dock inte att regeringen är på gång att exakt kopiera
            och implementera grundutbildningens resurstilldelningssystem i
            forskarutbildningen. Visst finns det likheter mellan grundutbildningen
            och forskarutbildningen, men det finns även åtskilliga och fundamentala
            skillnader som måste beaktas vid en eventuell förändring av resurstilldelningssystemet.
          </note>
          <note>
            Vad gäller grundutbildningens resurstilldelningssystem granskades
            detta system bland annat i betänkandet Högskolans styrning. Remissinstanserna
            delade utredarens uppfattning att mål- och resultatsystemet bör
            ligga fast. Denna utredning behandlades i propositionen Den öppna
            högskolan. Utifrån denna proposition beslutade riksdagen att nuvarande
            målstyrning för den grundläggande högskoleutbildningen i huvudsak
            skulle bibehållas.
          </note>
          <note>
            Torsten Lindström undrar även vad jag avser att göra för att
            värna återväxten av lektorer. I interpellationen ger Lindström
            själv en del av svaret, nämligen att regering och riksdag satt
            upp kvantitativa mål för forskarutbildningen och också inrättat
            16 nya nationella forskarskolor. Därutöver kan bland annat nämnas
            de 110 miljoner kronor som anslagits till Vetenskapsrådet för
            en ökad satsning på unga forskare.
          </note>
          <note>
            Dessa medel ska användas till dels rekryteringsanställningar,
            dels en särskild satsning på framstående unga forskare.
          </note>
          <note>
            Regeringen har dock inte nöjt sig med detta. Antalet examina
            inom forskarutbildningen har fördubblats de senaste tio åren och
            regeringen arbetar nu för att detta återigen ska ske. Regeringen
            har tillsatt en utredning, som jag tidigare nämnde, som bland
            annat ska föreslå hur de nydisputerades möjligheter till meritering
            och karriär kan förbättras och givit Högskoleverket i uppdrag
            att närmare utreda det framtida behovet av lärare vid landets
            högskolor. Dessa rapporter, bland många andra, kommer att tjäna
            som underlag för den kommande forskningspolitiska propositionen.
          </note>
          <note type="speaker">
            Anf. 41 TORSTEN LINDSTRÖM (kd):
          </note>
          <note>
            Herr talman! Allra först vill jag tacka utbildningsministern
            för svaret på min interpellation. Grunden för ett samhälles välfärd
            ligger i hög grad i kunskapsnivån. Därom talar utbildningsministern
            väl.
          </note>
          <note>
            Där kan ministern och jag vara fullständigt överens.
          </note>
          <note>
            Det är ju därför högskolan är så viktig.
          </note>
          <note>
            Men grundutbildningen lider i dag av en mängd problem på grund
            av den förda regeringspolitiken. På alltför många lärosäten finns
            överfulla studiesalar och lärare som går på knäna dignande under
            den växande arbetsbördan. Kvaliteten är svår att upprätthålla.
            Den senaste statistiken från Högskoleverket visar att sedan mitten
            av 1990-talet har antalet helårsstudenter ökat med 25 % medan
            antalet lärare bara ökat med 13 %.
          </note>
          <note>
            Högskolans verksamhet bygger och måste bygga på vetenskaplig
            grund, på forskning. Forskning behövs självklart också för att
            hävda Sverige som välfärdsnation. Därför är signalerna om att
            forskarutbildningen är i kris allvarliga. Vi ser faktiskt en stadig
            minskning av antalet forskarstuderande i humaniora, samhällsvetenskap
            och medicin, för att inte tala om antalet forskarassistenter,
            den vanliga meriteringsvägen för nya doktorer. Där har det skett
            en minskning och nedrustning i alla vetenskapsområden de senaste
            åren. Det är onekligen fara å färde.
          </note>
          <note>
            Efter den socialdemokratiska så kallade Thamreformen, där krav
            ställdes att en doktorand måste ha fullfjädrad finansiering redan
            från början av sin utbildning, har antalet doktorander minskat
            drastiskt i många ämnen eller näst intill helt försvunnit. Framför
            allt är det humanistiska, teologiska ämnen och språkämnen som
            drabbats, just de ämnen som kan ha svårt att hitta en extern finansiering
            och därför är särskilt beroende av en fungerande offentlig finansiering.
          </note>
          <note>
            Grundproblemet är givetvis i hög grad att det inte finns tillräckligt
            med medel anslagna till forskningen.
          </note>
          <note>
            Det är ju därför som vi kristdemokrater anslagit mer pengar till
            forskningen och grundutbildningen i vårt budgetförslag inför 2003
            än socialdemokratin och deras stödpartier klarat av. Det är en
            viktig signal från oss kristdemokrater att vi tar problemen med
            forskningsfinansieringen på allvar. Det är i dag inte tillräckligt
            många som genomgår och avslutar forskarutbildning för att vi ska
            klara behoven.
          </note>
          <note>
            Herr talman! Ministern säger plötsligt i sitt svar här i kammaren
            apropå den tillsatta utredningen att det faktiskt finns fundamentala
            skillnader mellan grund- och forskarutbildningen och att regeringen
            inte tänker kopiera det dåliga systemet för grundutbildningen
            till forskarutbildningen. Det är bra. Det beskedet välkomnar jag.
            Det är bra att ministern inser att man inte kan kopiera dåliga
            system.
          </note>
          <note>
            När det gäller forskarskolorna blir jag dock en smula förvånad
            över ministerns brösttoner. Enligt regeringens proposition ska
            varje forskarskola producera 25 doktorer. Sammantaget kommer de
            16 forskarskolorna att ge 400 doktorer. Det är att jämföra med
            det mål på 12 000 forskare som regeringen satt upp för perioden.
            Det handlar om välkomna men ändå tämligen marginella tillskott.
            Så ministern behöver kanske inte ta i på den punkten.
          </note>
          <note>
            Herr talman! Själva kärnfrågan kvarstår trots ministerns svar.
            Hur klarar vi av att få fler till forskarutbildningen? Vad avser
            ministern egentligen att göra för att värna återväxten av lektorer?
            Vad gör regeringen när dessa alarmsignaler kommer?
          </note>
          <note>
            Anf. 42 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Jag undrar om Torsten Lindström har tittat närmare
            på forskarutbildningen i Sverige.
          </note>
          <note>
            För det första är Sverige och Schweiz de två länder i världen
            som har flest som disputerar per år och som har högst andel med
            forskarutbildning i befolkningen.
          </note>
          <note>
            Det är ingenting man kan slå sig till ro med, men det är ingen
            dålig startpunkt att ligga allra först när man ska mäta sig med
            omvärlden.
          </note>
          <note>
            För det andra har utvecklingen varit mycket snabb de senaste
            tio åren. Vi har på tio år fördubblat antalet som examineras i
            forskarutbildningen. Det går inte att hitta många länder i världen
            som har haft en sådan snabb utveckling som vi har haft de senaste
            tio åren.
          </note>
          <note>
            Om man tittar på det behov vi har är det naturligtvis lätt att
            se att vi har ett mycket stort behov av högskolelärare och forskare
            i framtiden. Det är lätt att se om man tittar på åldersstrukturen
            på våra anställda i högskolan. De närmaste 10-15 åren har vi mycket
            stora pensionsavgångar framför oss. Det är viktigt nu när vi har
            två utredningar som tittar över dels behovet av framtida lärare,
            dels hur framtidens forskarutbildning ska organiseras, att den
            bedömningen görs, att man blickar framåt. Räcker det med att vara
            världsbäst, eller ska vi fortsätta att öka antalet i forskarutbildningen?
            Min bedömning är att vi kommer att behöva fortsätta att öka. Därför
            har regeringen satt upp ett högt mål för den kommande tioårsperioden.
          </note>
          <note>
            De som har tittat på det redan nu visar på att det kanske inte
            är helt oöverstigliga problem som vi har framför oss. SULF hade
            en mycket intressant bilaga i sin tidning Universitetsläraren
            härommånaden under rubriken "Hur påverkar pensioneringarna rekryteringen
            av högskolelärare?". De gav en relativt ljus bild efter att ha
            tittat på hur stora pensionsavgångarna är och hur många vi har
            som disputerar nu och framöver. De kommer fram till, och går nästan
            för långt i positiv beskrivning, tycker jag, att det ser ganska
            bra ut.
          </note>
          <note>
            Men vi har bedömt att vi ändå behöver den här utredningen för
            att riktigt gräva i detta. Min bedömning är att vi behöver öka
            antalet i forskarutbildning kraftigt också i framtiden. Då är
            det inte bara antalet personer i forskarutbildning utan det är
            också antalet personer som disputerar och tar en licentiatexamen
            som är viktigt.
          </note>
          <note>
            Det var huvudskälet till att den förra socialdemokratiska regeringen
            genomförde en forskarutbildningsreform. Inom humaniora och samhällsvetenskap
            var faktum det att en mycket liten andel, och jag menar mycket
            liten andel, av dem som fanns i forskarutbildning någonsin tog
            någon examen. Därför har vi nu färre personer men fortfarande
            en stigande examinationsfrekvens, det vill säga fler som disputerar.
          </note>
          <note>
            Och glädjande nog ser vi nu också en ökning i antalet som blir
            antagna några år efter en reform som naturligtvis var lite jobbig
            att genomföra inledningsvis.
          </note>
          <note>
            Också där tror jag att vi har en positiv utveckling framför oss.
          </note>
          <note>
            Det kommer att kräva fortsatta insatser. Kristdemokraterna har
            under de år som jag har jobbat med utbildnings- och forskningspolitik
            inte bidragit till att se till att sektorn får mer resurser, snarare
            tvärtom. Är det en tillnyktring som är på gång inom det kristdemokratiska
            partiet är det välkommet.
          </note>
          <note type="speaker">
            Anf. 43 TORSTEN LINDSTRÖM (kd):
          </note>
          <note>
            Herr talman! Tack för det! Jag noterar att utbildningsministern
            talar om den politik som den förra socialdemokratiska regeringen
            förde. Utbildningsministern är faktiskt också ansvarig för den
            politik som hans partivänner har bedrivit. Som utbildningsministern
            mycket riktigt påpekar ingick han i regeringen, om än på en annan
            statsrådspost, så han har i hög grad ansvar för detta och kan
            inte smita ifrån det.
          </note>
          <note>
            Herr talman! Mindre än hälften av våra doktorander i Sverige
            i dag har anställning som doktorander.
          </note>
          <note>
            Resten är tvungna att hanka sig fram genom olika plötsliga lösningar.
            Den senaste statistiken visar drastiskt sjunkande antal forskarstuderande
            inom det humanistisk-samhällsvetenskapliga vetenskapsområdet.
            Den senaste statistiken visar att det finns färre och färre forskarassistenter,
            den naturliga karriärvägen för väldigt många nyblivna doktorer.
            Den senaste statistiken visar att det i synnerhet är inom det
            humanistisk-samhällsvetenskapliga området som det blir färre och
            färre forskarassistenter. Om utbildningsministern inte har noterat
            denna statistik ska jag med glädje delge honom den efter debatten.
          </note>
          <note>
            Samtidigt, herr talman, ser vi hur grundutbildningen i högskolan
            lider av denna obalans av kvantitativ utbyggnad och brist på resurser.
            Det finns en risk med att regeringen, som det låter på ministern,
            tycker att allting är bara bra och slår sig till ro och förblir
            passiv. Då blir inte problemen lösta. Då blir ingen av dessa utmaningar
            bemötta på ett bra och för
          </note>
          <note>
            Sverige nödvändigt sätt. Och då, herr talman, inger de direktiv
            som utbildningsministern och regeringen gett till den nytillsatta
            utredningen en hel del skäl till oro.
          </note>
          <note>
            Herr talman! Forskarutbildningen lägger ju den kvalificerade
            grunden för både en lärar- och forskarkarriär inom högskolan och
            ett kvalificerat arbete inom andra sektorer. Eftersom båda dessa
            uppgifter är så centrala är forskarutbildningen en helt grundläggande
            pelare i vårt framtida och redan komna kunskapssamhälle.
          </note>
          <note>
            Med detta sagt tycker jag inte att utbildningsministern har gett
            kammaren de exakta svar som efterfrågats här i dag. Vad är utbildningsministerns
            förslag för att se till att vi får ännu fler till forskarutbildning?
          </note>
          <note>
            Hur ska vi möta de behoven? Det räcker inte att bara, som utbildningsministern
            vill göra, slå sig till ro och tycka att allt är frid och fröjd.
            Det är det inte.
          </note>
          <note>
            Herr talman! Jag efterlyser fler konkreta åtgärder från regeringens
            sida.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 2002/03:219 om engelskans ställning
            som världsspråk
          </note>
          <note>
            Anf. 44 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Lena Ödeen har frågat mig om jag ämnar vidta några
            åtgärder för att ge elever som inte läst engelska innan de kommit
            till Sverige förbättrade möjligheter att nå målen.
          </note>
          <note>
            Skolverkets sammanfattande kommentar om elevernas resultat på
            det nationella provet för årskurs 9 i engelska år 2001 är att
            de allra flesta elever lyckades väl, i likhet med tidigare år.
            Svenska ungdomars kunskaper i engelska står sig också väl i internationella
            jämförelser. Med andra ord kan konstateras att den svenska skolan
            lyckas bra i sin undervisning när det gäller ämnet engelska. Det
            är dock ytterst viktigt att inte slå sig till ro med de generellt
            goda resultaten.
          </note>
          <note>
            Allra viktigast är, som Lena Ödeen påpekar, att uppmärksamma
            de ungdomar som av olika anledningar inte når upp till kursplanens
            mål. Detta innebär att deras språkfärdighet knappast räcker till
            för att de ska kunna ta till sig information på engelska och själva
            använda språket aktivt för kommunikation, vilket är av avgörande
            betydelse i vår alltmer internationaliserade värld.
          </note>
          <note>
            När det gäller ungdomar med utländsk bakgrund är bilden varierande.
            De kunskaper eleven har med sig till den svenska skolan har avgörande
            betydelse för hur eleven lyckas i studierna såväl i engelska som
            i andra ämnen.
          </note>
          <note>
            I likhet med Lena Ödeen anser jag att den svenska skolan måste
            ha stor beredskap och kompetens för att kunna ordna undervisning
            som utgår från varje elevs behov och förutsättningar. Åtgärderna
            kan och måste variera mellan olika skolor och kommuner utifrån
            de förutsättningar som eleven, skolan eller kommunen har. I vissa
            skolor och för vissa elever kan en särskild grupp vara en bra
            lösning, medan man i andra skolor föredrar andra lösningar.
          </note>
          <note>
            Vissa elever, som kommit till Sverige sent under grundskoletiden,
            kan för att komplettera sina betyg följa ett programinriktat individuellt
            program, PRIV, i gymnasieskolan. Det är ett bra sätt att ge eleverna
            ökad motivation för sina studier samtidigt som förkunskapskraven
            till de nationella programmen ligger fast. Behörighetskraven bör
            inte användas för att utestänga elever från kurser på nationella
            och specialutformade program som de egentligen har kapacitet att
            klara.
          </note>
          <note>
            Staten har i detta sammanhang ett stort ansvar.
          </note>
          <note>
            Därför kommer sammanlagt 17 ½ miljarder kronor att satsas åren
            2001-2006 för att kommunerna och skolorna ska kunna anställa fler
            vuxna i skolan. Det kan handla om till exempel specialpedagoger
            och andra experter. Positiva resultat av denna satsning har redan
            kunnat skönjas och i slutändan betyder satsningen att ca 15 000
            fler lärare och andra specialister kan anställas i skolan. För
            att stärka den specialpedagogiska kompetensen i skolan får dessutom
            alla blivande lärare kunskaper i specialpedagogik inom den nya
            lärarutbildningen.
          </note>
          <note>
            Jag avser dessutom under denna mandatperiod att ta ytterligare
            steg för att se till att alla barn och ungdomar får tillgång till
            en likvärdig utbildning och ökade möjligheter att nå målen. Genom
            en rad insatser kommer fokus att sättas på skolans kvalitetsarbete.
            Bland sådana insatser kan nämnas ökad individanpassning av undervisningen,
            stärkt rätt till information om elevens studieutveckling och att
            alla elever i grundskolan får en individuell utvecklingsplan.
          </note>
          <note>
            I syfte att höja kvaliteten i skolan har Skolverket bland annat
            fått i uppdrag att ge ett antal grundskolor resurser för att utveckla
            och dokumentera formerna för individuell planering och dokumentation.
            Därutöver har en ny myndighet inrättats, Myndigheten för skolutveckling,
            som startade sin verksamhet den 1
          </note>
          <note>
            mars 2003. I regeringens utvecklingsplan aviseras att det första
            viktiga uppdraget för den nya myndigheten blir att arbeta för
            förbättrade utbildningsvillkor i socialt och etniskt segregerade
            områden.
          </note>
          <note>
            På detta sätt vill regeringen att bra utbildning ska ge alla
            barn och i synnerhet utsatta barn och unga ökade framtida möjligheter.
          </note>
          <note type="speaker">
            Anf. 45 LENA ÖDEEN (fp):
          </note>
          <note>
            Herr talman! Låt mig börja med att tacka utbildningsministern
            för det snabba och välvilliga svaret.
          </note>
          <note>
            Jag är själv lärare i engelska på en gymnasieskola och möter
            i min dagliga gärning de elever som jag talar om i interpellationen.
            Det ska bli med stor glädje som jag efter den korta sejour på
            två månader som jag har varit här i riksdagen - detta är min debut
            i kammaren och kanske enda gången jag talar - får berätta för
            mina elever att det problem som många gånger är deras stora sorg
            har tagits upp och behandlats. Så fungerar demokratin i Sverige.
          </note>
          <note>
            Det gläder mig att vi har samma uppfattning vad gäller vikten
            av att uppmärksamma de ungdomar som av olika anledningar inte
            når upp till kursplanens mål.
          </note>
          <note>
            Att utbildningsministern dessutom anser att den svenska skolan
            måste ha stor beredskap och kompetens för att kunna ordna en undervisning
            som utgår från varje elevs behov och förutsättningar är naturligtvis
            också gott och väl.
          </note>
          <note>
            Behoven i den svenska skolan är stora. Den ökade individanpassningen
            av undervisningen som aviserades i interpellationssvaret är välkommen.
            I den svenska skolan, grundskolan såväl som gymnasieskolan, råder
            i dag en skriande brist på speciallärare.
          </note>
          <note>
            Det har vi tidigare i dag hört talas om från Folkpartiets sida.
            Med speciallärare menar jag särskilt utbildade lärare med speciell
            kompetens att hjälpa elever med särskilda behov. Vi har på grundskolan
            och i viss mån gymnasieskolan fått tillgång till specialpedagoger.
            Men deras huvudsakliga uppgift är inte att arbeta med eleverna
            individuellt eller i grupp utan deras arbete är mer administrativt.
            Deras arbete är viktigt och behövligt, men vad skolan och eleverna
            i dag efterfrågar är speciallärare med genomgripande utbildning
            i såväl ett specialpedagogiskt förhållningssätt som för stadiet
            anpassade ämneskunskaper. En sådan utbildning gavs tidigare vid
            universitet och högskolor och avslutades för 10-15 år sedan -
            tyvärr.
          </note>
          <note>
            Jag vet inte varför. Kanske utbildningsministern vet.
          </note>
          <note>
            Folkpartiet kräver som bekant att en speciallärarutbildning ska
            inrättas.
          </note>
          <note>
            Min interpellation handlar emellertid mest om de gymnasielever
            med utländsk bakgrund som har kommit sent till Sverige och vars
            kunskaper i engelska är otillräckliga. De har i de flesta fall
            gått i förberedelseklass under några år, men eftersom engelska
            är ett färdighetsämne räcker inte deras kunskaper till för att
            uppnå godkänt betyg - i första hand engelska A-
          </note>
          <note>
            kurs. Skillnaden mellan dem och de elever som har vuxit upp i
            Sverige och omgivits av engelska sedan barnsben blir alltför stor.
            Engelska är på väg att bli vårt andra språk här i landet. Vi lever
            i en anglosaxisk kultursfär. Engelska är ett högstatusspråk. Att
            inte behärska engelska är stigmatiserande och naturligtvis ett
            stort handikapp. Många ungdomar med utländsk bakgrund och kort
            tid i Sverige har aldrig konfronterats med engelska under sina
            tidigare skolår i hemlandet. De talar och skriver i många fall
            flera andra språk, inklusive modersmålet. Många kommer också från
            icke-europeiska språkområden och är inte heller vana vid vårt
            västerländska alfabet eller vårt sätt att skriva. Kulturellt och
            politiskt sett har kanske engelskan varit förhatlig i deras hemländer
            - någonting som familjen och släkten tar avstånd från.
          </note>
          <note>
            Att tillägna sig engelska kan vara ett stort hinder, i synnerhet
            som man måste lära sig svenska och kanske något ytterligare språk.
            Risken är att språkkunskaperna stannar vid det som kallas för
            "ytflyt". Man behärskar vanliga fraser och idiom, men man kan
            aldrig utveckla sitt språk att bli ett verksamt redskap för djupare
            kommunikation och kunskapsinhämtning.
          </note>
          <note>
            Herr talman! Det är många svårigheter och problem att komma till
            rätta med innan positiv inlärning och kunskapsförstärkning kan
            ge frukt.
          </note>
          <note>
            Anf. 46 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Får jag passa på att välkomna Lena
          </note>
          <note>
            Ödeen till första interpellationsdebatten. Jag hoppas att du
            får möjlighet att delta i fler. Det är kanske en kortare sejour
            nu, men det är inte omöjligt att vi återkommer senare. Det är
            också roligt att få diskutera med en aktiv lärare. I de fall när
            det gäller hur man konkret möter eleverna och stimulerar dem till
            att läsa engelska och lära sig engelska är jag ödmjuk inför att
          </note>
          <note>
            Lena Ödeen har goda kunskaper i detta, till skillnad från mig
            som naturligtvis inte är aktiv lärare.
          </note>
          <note>
            Det här är ännu ett tecken på bland annat skolans behov av resurser.
            Vi får många ungdomar som kommer ganska sent till grundskolan
            i Sverige. De har jättestora utmaningar framför sig att dels lära
            sig det svenska språket, dels anpassa sig till en skola och en
            skoltradition som inte alltid är densamma som i det land de kommer
            från. Dessutom ska de ta till sig ytterligare ett främmande språk.
          </note>
          <note>
            Vi behöver bli ännu mycket duktigare på att möta de barnen och
            ungdomarna och ge dem den hjälp och det stöd de behöver. Det blir
            tydligt i de fall undervisningen måste bli individbaserad för
            att det ska fungera. Det handlar om möjligheterna att jobba i
            mindre grupper, möjligheter att med hjälp av specialpedagogers,
            inte bara administratörers utan i meningen goda pedagogers arbetsinsatser,
            hjälpa och stötta dessa ungdomar att faktiskt ta till sig engelska.
            De kommer att behöva engelskan i det land de nu lever i,
          </note>
          <note>
            Sverige, där vi alla har behov av att kunna engelska och helst
            också ytterligare ett språk. Men det har dessa ungdomar fördelen
            av att kunna - modersmålet.
          </note>
          <note>
            Jag lyssnar gärna vidare på vad Lena Ödeen har för synpunkter
            på hur man kan förbättra och förstärka arbetssättet och om det
            finns andra typer av överväganden som måste göras för att stötta
            barnen och ungdomarna konkret när de kommer till Sverige och ska
            lära sig både svenska och engelska.
          </note>
          <note type="speaker">
            Anf. 47 LENA ÖDEEN (fp):
          </note>
          <note>
            Herr talman! I sitt svar sade utbildningsministern att den svenska
            skolan lyckas väl i undervisningen i engelska. Det är sant. Det
            är kanske inte bara skolans förtjänst. Samhället i övrigt är så
            engelskorienterat.
          </note>
          <note>
            Det gör det ännu mer angeläget att hitta lösningar så att ungdomar
            med utländsk bakgrund och otillräckliga kunskaper i engelska får
            kvalificerad och väl genomtänkt hjälp. Jag kan tänka mig flera
            lösningar som utbildningsministern efterfrågade.
          </note>
          <note>
            För att kompensera invandrarelever med ett annat modersmål och
            annan kulturell bakgrund i bagaget har vi ämnet svenska som andra
            språk - svenska 2.
          </note>
          <note>
            Ämnet är i allt likvärdigt ämnet svenska, och det finns för både
            A-kurs och B-kurs i gymnasieskolan.
          </note>
          <note>
            Det är humant och vidsynt att den svenska utbildningspolitiken
            har en sådan kunskapssyn att vi inser vikten av de kunskaper och
            erfarenheter eleven bär med sig.
          </note>
          <note>
            I dag i Dagens Nyheter kan man läsa att Integrationsverket i
            Rapport Integration 2002 konstaterar att svenska borde behandlas
            som en resurs i undervisningen. Andreas Carlgren hävdar i samma
            artikel att invandrarungdomarnas svårigheter måste brytas. Det
            är en ond cirkel när framtidens arbetskraft har samma problem
            som sina föräldrar.
          </note>
          <note>
            Vi kanske skulle kunna införa någon form av engelska 2 i likhet
            med svenska 2, med särskild inriktning och hänsyn tagen till de
            invandrade elevernas speciella kunskapsprofil.
          </note>
          <note>
            Ett annat förslag är att ge skola och kommun rättighet att låta
            de elever jag här talar om få möjlighet att studera engelska under
            en längre tidsrymd än sina svenska kamrater. Låt oss säga att
            A-kursen i engelska kunde inhämtas under dubbelt så lång tid som
            normalt men med samma poängvärde.
          </note>
          <note>
            En tredje lösning skulle kunna vara att återinföra allmän och
            särskild kurs i engelska, för att därigenom lättare kunna ordna
            undervisning som utgår från varje elevs behov och förutsättningar.
            Det här har Folkpartiet föreslagit för grundskolans vidkommande.
            Det kanske skulle kunna gälla också för gymnasieskolan.
          </note>
          <note>
            Herr talman! Jag förstår att utbildningsministern i sitt svar
            inte kan binda sig för någon enskild lösning.
          </note>
          <note>
            Jag är glad om jag kan framföra några förslag till lösningar.
            Svaret var rätt svävande, och det förstår jag att det måste vara,
            men jag är tacksam för den välvilliga attityden som riktas mot
            mig och de välkomnande orden.
          </note>
          <note>
            Till sist skulle jag vilja erinra om ett uttalande i
          </note>
          <note>
            Dagens Nyheter den 18 februari, apropå satsningen på de så kallade
            eliteleverna. Det uttalandet kommer från utbildningsministern:
            "Alla ska ha rätt till framgång, det ser jag inte som något kontroversiellt."
          </note>
          <note>
            Det är min förhoppning att denna framgång också ska få gälla
            våra invandrade elever.
          </note>
          <note>
            Anf. 48 Utbildningsminister THOMAS
          </note>
          <note type="speaker">
            ÖSTROS (s):
          </note>
          <note>
            Herr talman! Allas rätt till framsteg måste vara en grundläggande
            utgångspunkt i all skolpolitik. Då handlar det inte minst om att
            se till att de elever som inte har de kunskaper med sig som de
            behöver i sitt framtida liv får de kunskaperna. För mig handlar
            det om att jobba ända från start i skolan med de små barnen. Förskolan
            kommer att spela en stor roll i den framtida utvecklingen. Många
            av de barn som växer upp i segregerade miljöer med dålig kontakt
            inte bara med det engelska språket men också framför allt med
            det svenska språket kommer i dag till skolan utan att kunna tala
            eller förstå svenska. De får naturligtvis en jättejobbig start
            på sin skolgång. Språkförskolor och allmän förskola fångar upp
            de barnen tidigt och ger möjlighet till språkstimulans tidigt
            i livet. Det är en viktig och grundläggande synpunkt.
          </note>
          <note>
            I dag kan vi i förberedelseklasser, klasser som tar emot nyanlända
            invandrarelever, träffa på elever som är födda i Sverige, men
            de har levt i så segregerade miljöer att de inte har fått svenska
            språket med sig och därför måste börja i en förberedelseklass.
            Det visar att vi har stora uppgifter framför oss.
          </note>
          <note>
            Det ska från start till grundskola vara en tydlig uppföljning
            av varje elev, tydliga mål för vad som ska uppnås i skolan, tydlig
            kommunikation med hemmet och rätt till hjälp och stöd tidigt i
            grundskolan.
          </note>
          <note>
            Dessutom ska vi ha ett tydligare kvalitetsarbete där det också
            finns en nyfikenhet utifrån med ett skolverk som regelbundet utvärderar
            och följer upp.
          </note>
          <note>
            Det gör att också kommuner och enskilda skolor hela tiden måste
            vara medvetna om frågeställningar kring hur man kan arbeta för
            att göra bättre insatser, förändra sitt arbetssätt och fånga upp
            barnen tidigt.
          </note>
          <note>
            Naturligtvis behövs också mer resurser: fler lärare, möjlighet
            att jobba i mindre grupper och att göra undervisningen mer individbaserad.
            Men man måste också vara öppen för att jobba flexibelt med de
            ungdomar som kommer sent till Sverige. Jag möter elever som kommer
            kanske i 13-14-årsåldern till Sverige som gör ett fantastiskt
            arbete i att lära sig svenska, som kanske är jätteduktiga i matematik
            och andra ämnen, men som just brottas med engelskan därför att
            kraften och tiden inte har räckt till för att på ett par år klara
            allt. De hamnar i dag i det individuella programmet i gymnasieskolan,
            ibland utan den stimulans till vidareutbildning som de skulle
            behöva. De är teoretiskt väldigt begåvade och skulle kunna gå
            vidare snabbt i matematiken, men de leds in till att bara arbeta
            med det de inte kan, och därmed förlorar de lusten till det de
            kan. Vi borde kunna vara mer flexibla mot de här ungdomarna och
            säga: Du får lite mer tid på dig med engelskan. Vi släpper dig
            inte - du ska lära dig engelskan - men vi öppnar för att du samtidigt
            går vidare i gymnasiet och lär dig matematiken eller naturvetenskapen
            för att du ska behålla din drivkraft. Då tror jag att vi också
            fångar upp fler av de här eleverna som i dag känner att de stöter
            emot för mycket av fyrkantighet i skolväsendet.
          </note>
          <note>
            Det är mycket som måste göras. Jag är väldigt engagerad i att
            bidra till detta. Men till syvende och sist är det ju lärarna
            och eleverna som kommer att realisera de möjligheter som krävs
            för att alla ska få grundläggande kunskaper.
          </note>
          <note type="speaker">
            Anf. 49 LENA ÖDEEN (fp):
          </note>
          <note>
            Herr talman! Jag håller helt med: Det måste var en rättighet
            för varje elev att få lyckas i sina studier enligt sina speciella
            förutsättningar. I engelska kan det vara en omöjlighet, precis
            som utbildningsministern säger, för vissa elever att få känna
            glädjen av att utvecklas. Delvis kan det ju också ha psykologiska
            orsaker. Om ett ämne känns oöverstigligt svårt så kan det få till
            följd att hela skolsituationen känns alltför betungande, vilket
            kan medföra depressioner och avhopp från skolan. Delvis är det
            faktiskt också betingat av faktiska kunskapsluckor. Jag ser det
            här hos eleverna i min vardag eftersom jag är gymnasielärare som
            jag sade tidigare. Flickor och pojkar med lust och fallenhet för
            studier tappar modet, och deras självförtroende får en svår knäck.
            De börjar misströsta om sin framtid och sin möjlighet att klara
            sig i det svenska samhället. Det är mycket bekymmersamt och i
            förlängningen en stor förlust för oss alla.
          </note>
          <note>
            Att överlåta detta till den enskilda skolan och kommunen är lätt
            att säga, men i verkligheten är det svårt att göra. Det är svårt
            att ordna den här undervisningen av olika skäl. Klara direktiv
            från statsmakterna skulle tillförsäkra de här ungdomarna deras
            självklara rätt att få lära sig världsspråket engelska på ett
            fördjupat varierat sätt. Precis som med svenska 2
          </note>
          <note>
            borde det kunna vara en rättighet och en möjlighet för invandrarelever
            att på egna villkor inte bara kunna tillägna sig det engelska
            språket. Man bör också stå sig väl i jämförelse med Sverigefödda
            kamrater vad gäller antagning till eftergymnasiala utbildningar,
            ha framgång i sådana studier och möjlighet att komma in och lyckas
            på arbetsmarknaden.
          </note>
          <note>
            Vi är alla lika mycket värda, men vi har olika förutsättningar
            och behov. Det är förstås en truism. Ändå dröjer sig kvar den
            rädsla för nivågruppering som präglade 70- och 80-talens utbildningsideologi
            i den svenska skolpolitiken. En ökad individanpassning av undervisning,
            såsom utlovats i utbildningsministerns välvilliga svar, är en
            lovande utveckling av skolan.
          </note>
          <note>
            Förhoppningsvis kommer den att leda till en minskning, herr talman,
            av den ökade etniska och sociala segregation av barn och ungdomar
            som vi lärare så ofta förfäras över i skolan i dag.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.34 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            13 § Svar på interpellation 2002/03:229 om
          </note>
          <note>
            Rikstrafiken
          </note>
          <note type="speaker">
            Anf. 50 Statsrådet ULRICA MESSING (s):
          </note>
          <note>
            Fru talman! Anna Grönlund har frågat mig vad jag avser att göra
            för att förhindra att redan väl fungerande flygtrafiklösningar
            slås ut.
          </note>
          <note>
            Frågan är ställd mot bakgrund av att Rikstrafiken för närvarande
            genomför en upphandling av flygtrafik
          </note>
          <note>
            Kiruna-Gällivare-Luleå-Umeå och att den upphandlade trafiken
            befaras störa SAS:s kommersiella trafik Stockholm-Umeå-Kiruna.
          </note>
          <note>
            Först av allt vill jag betona att jag delar Anna
          </note>
          <note>
            Grönlunds omsorg om flygtrafiken till och från
          </note>
          <note>
            Norrlands inland. Efter att ha arbetat med regionalpolitiska
            frågor under ett antal år är jag väl medveten om att det är avgörande
            att alla delar av vårt land har en väl fungerande flygtrafik i
            avsaknad av alternativa resmöjligheter. Extra viktigt blir flyget
            om det finns få andra alternativ. Det är också grunden för att
            staten engagerat sig i upphandlingen av flygtrafik till och från
            framför allt Norrlands inland.
          </note>
          <note>
            Det övergripande målet i 1998 års transportpolitiska beslut är
            att säkerställa en samhällsekonomiskt effektiv och hållbar transportförsörjning
            för medborgarna och näringslivet. I det transportpolitiska beslutet
            definieras även ett antal delmål, bland annat om ett tillgängligt
            transportsystem och en positiv regional utveckling.
          </note>
          <note>
            En utgångspunkt i transportpolitiken är att interregional trafik
            ska bedrivas på kommersiella grunder.
          </note>
          <note>
            Detta gäller inte minst flygtrafiken, som i grunden är avreglerad
            inom hela EU. Om viss trafik inte kan bedrivas på kommersiella
            grunder, men ändå är transportpolitiskt motiverad, kan staten
            besluta att införa allmän trafikplikt och att trafiken därefter
            ska upphandlas. Detta gäller också om viss flygtrafik inte uppfyller
            de krav om regularitet, kapacitet etcetera som kan ställas på
            en tillfredsställande transportförsörjning.
          </note>
          <note>
            Upphandling av trafik utgår självfallet i första hand från målsättningen
            att den upphandlade trafiken ska bidra till att uppnå de transportpolitiska
            målen, och att den ska skapa förutsättningar för de transportlösningar
            som medborgarna och näringslivet har rätt att kräva. Naturligtvis
            gäller det vid upphandlingar att inte bortse från den kommersiella
            trafikens förutsättningar.
          </note>
          <note>
            Jag vet att man inom Rikstrafiken är medveten om problemet som
            upphandlingen kan komma att medföra för SAS:s trafik på sträckan
            Umeå-Kiruna. Vid de diskussioner som varit mellan Näringsdepartementet
            och myndigheten har departementet framfört vikten av att detta
            löses på ett tillfredsställande sätt. Min statssekreterare inom
            departementet har även haft överläggningar med SAS och Kiruna
            kommun. Jag vet att alla berörda parter arbetar med att finna
            en tillfredsställande lösning.
          </note>
          <note>
            Det ligger i första hand inom Rikstrafikens ansvarsområde att
            hantera den pågående upphandlingen på bästa sätt. Jag är som sagt
            medveten om att en tillfredsställande flygtrafik är avgörande
            för regionen och för de företag som verkar där. I dagsläget vill
            jag inte riskera att störa den pågående upphandlingsprocessen
            eller den dialog som pågår mellan berörda parter genom att mer
            ingående kommentera detaljer i den aktuella upphandlingen.
          </note>
          <note>
            Men jag vill försäkra Anna Grönlund att jag kommer att anstränga
            mig till det yttersta för att göra vad som på mig ankommer för
            att det ska finnas en bra flygtrafik till och från Norrlands inland
            också i framtiden.
          </note>
          <note type="speaker">
            Anf. 51 ANNA GRÖNLUND (fp):
          </note>
          <note>
            Fru talman! Jag vill börja med att tacka statsrådet
          </note>
          <note>
            Ulrica Messing för svaret, även om jag inte riktigt tycker att
            hon svarar på den ställda frågan.
          </note>
          <note>
            Jag håller med Ulrica Messing om att Rikstrafiken har en stor
            och viktig uppgift, bland annat för att upphandla flygtrafiken
            på många sträckor i Norrlands inland. Flygtrafiken är, som statsrådet
            vet, helt avgörande för den landsända som jag kommer ifrån. Medborgarna
            och företagen uppe hos oss vet nödvändigheten av en väl fungerande
            flygtrafik. För företagsetableringar, för att kunna bo där och
            sist men inte minst för att turistnäringen ska kunna fortsätta
            att växa och utvecklas är flygtrafiken helt nödvändig.
          </note>
          <note>
            Jag skulle vilja påstå att det också finns ett stort intresse
            i Kiruna, och även i andra regioner, att aktivt jobba för att
            behålla sitt flyg. Det handlar om pris, om avgångar och kontinuitet,
            och man för en ständig dialog. Man har från Kirunas håll också
            jobbat aktivt för att få behålla den väl fungerande flygtrafik
            som finns i dag. Man är så gott som nöjd. Visst finns det önskemål
            om fler avgångar och billigare resor, men det finns i alla fall
            i dag en kontinuitet och en flygtrafik som bedrivs på kommersiell
            grund.
          </note>
          <note>
            Statsrådet säger i sitt interpellationssvar att "om viss trafik
            inte kan bedrivas på kommersiella grunder, men ändå är transportpolitiskt
            motiverad, kan staten besluta att införa allmän trafikplikt och
            att trafiken därefter ska upphandlas. Detta gäller också om viss
            flygtrafik inte uppfyller de krav om regularitet, kapacitet etcetera
            som kan ställas på en tillfredsställande transportförsörjning."
          </note>
          <note>
            Regeringen beslutade den 24 oktober 2002, om jag fattat det hela
            rätt, att från den 26 oktober 2003
          </note>
          <note>
            införa allmän trafikplikt på bland annat linjen Kiruna-Umeå,
            en sträcka som i dag alltså drivs på kommersiell grund och såvitt
            jag kan förstå inte heller uppfyller de krav som Ulrica Messing
            lämnar i sitt svar. Regeringens beslut har lett till att Rikstrafiken
            nu, precis som statsrådet redogör för, håller på att upphandla
            sträckan Kiruna-Umeå, en sträcka som i dag trafikeras av SAS.
          </note>
          <note>
            Det är som sagt bra med upphandling av linjer där kommersiell
            trafik inte förekommer, och där det inte finns någon grund för
            kommersiell trafik. Problemet med den nuvarande upphandlingen
            är, som jag ser det, att den slår sönder en väl fungerande struktur.
            Nu vet vi inte hur den nya upphandlingen kommer att sluta. Förhoppningsvis
            blir den bättre än den förra.
          </note>
          <note>
            Hursomhelst skapar detta stor osäkerhet, vilket inte är bra exempelvis
            vid företagsetableringar.
          </note>
          <note>
            På Rikstrafikens hemsida kan man läsa om dess uppdrag; jag har
            också citerat det i min interpellation.
          </note>
          <note>
            "Rikstrafiken ska för statens räkning upphandla samhällsekonomiskt
            motiverad, men företagsekonomiskt olönsam, långväga kollektivtrafik
            som inte bedrivs av trafikhuvudmännen eller de kommersiella trafikutövarna
            men som är transportpolitiskt motiverad."
          </note>
          <note>
            Jag är mycket tveksam till den upphandling som regeringen lade
            grunden för den 24 oktober. Jag är också orolig för vad det kommer
            att innebära att en välfungerande direktlinje mellan Kiruna och
            Stockholm läggs ned.
          </note>
          <note>
            Jag skulle vilja fråga statsrådet om inte beslutet om trafikplikt
            på linjen Kiruna-Umeå var felaktigt.
          </note>
          <note>
            Om statsrådet inte anser det undrar jag på vilka grunder regeringen
            fattade det beslutet. Såvitt jag kan se uppfyller det inte de
            kriterier som man vanligtvis ställer upp.
          </note>
          <note type="speaker">
            Anf. 52 KRISTINA ZAKRISSON (s):
          </note>
          <note>
            Fru talman! Jag är glad över svaret som Ulrica
          </note>
          <note>
            Messing har gett. Jag är en av dem som drivit kravet på att Rikstrafiken
            ska upphandla flygtrafik på sträckan Kiruna-Luleå.
          </note>
          <note>
            När det i den regionalpolitiska propositionen sades att Rikstrafiken
            skulle få i uppdrag att upphandla flygtrafik från kommunala flygplatser
            var jag en av de första att protestera genom att föra fram att
            detta även måste gälla icke-kommunala flygplatser, till exempel
            Kiruna. Om en upphandling skulle slå sönder den trafik vi har
            så har vi bitit oss själva i svansen. Det vore mycket olyckligt.
            Det var naturligtvis inte vad vi strävade efter.
          </note>
          <note>
            Precis som Anna Grönlund skulle jag vilja peka på hur otroligt
            viktig flygtrafiken är för oss. Jag vill inte påstå att vi i dag
            är helt nöjda med den situation som är. För tillfället har vi
            ett litet bolag som flyger sträckan Kiruna-Luleå, men vi har också
            vissa perioder under föregående år varit utan trafik på den sträckan.
            Vi vill säkerställa en flygtrafik mellan Kiruna och Luleå för
            att kunna ansluta till sträckan Luleå-
          </note>
          <note>
            Stockholm. Men då är vi naturligtvis beroende av att ha kvar
            SAS, som i dag flyger Kiruna-Umeå-Stockholm.
          </note>
          <note type="speaker">
            Anf. 53 SIV HOLMA (v):
          </note>
          <note>
            Fru talman! Jag vill först och främst ge Anna
          </note>
          <note>
            Grönlund beröm för att hon ställt denna viktiga interpellation
            om flygtrafiken.
          </note>
          <note>
            Flygtrafiken kan i dag bedrivas på kommersiell grund och skulle
            inte behöva klassas som en linje med trafikplikt. Vad jag förstår
            kan trafikplikt på denna linje få motsatt effekt, det vill säga
            att SAS inte kan fortsätta trafikera linjen. Att anlita andra
            flygoperatörer skulle innebära en sämre lösning för resandet på
            sträckan Kiruna-Umeå-Stockholm.
          </note>
          <note>
            Jag har läst Ulrica Messings svar, och jag respekterar det som
            där sägs. Jag förstår att linjerna just nu är föremål för upphandling,
            men jag vill ändå säga att det som Anna Grönlund skriver i sin
            interpellation är riktigt. Jag hoppas att det här kan betraktas
            som ett olycksfall i arbetet, och att det blir en lösning som
            inte innebär en försämring jämfört med vad vi nu har.
          </note>
          <note>
            En ambition med systemet med trafikplikt och att
          </note>
          <note>
            Rikstrafiken skulle göra upphandlingarna var att just ta upp
            sådana linjer som inte kan bedrivas på kommersiell basis.
          </note>
          <note>
            Kiruna kommun har initierat frågan med att säkerställa flygtrafiken
            som finns. Såvitt jag har förstått har kommunen inte fått möjlighet
            att yttra sig under den pågående processen. Det är också en kritik
            som jag har hört från många andra kommuner.
          </note>
          <note>
            Jag ställer därför frågan till statsrådet om man kommer att arbeta
            för att kommunerna eller det lokala intresset också får vara med
            och ha synpunkter under själva processen. Man kan ha olika perspektiv,
            och det kan bli problem. Det är viktigt att det lokala intresset
            finns med.
          </note>
          <note>
            Jag vill också understryka att flygtrafiken till och från Kiruna
            har en positiv utveckling i motsats till andra flygplatser. Kiruna
            kommun har i sin vision för år 2006 beskrivit att man arbetar
            bland annat för att skapa bättre förutsättningar för besöksnäringen.
          </note>
          <note>
            Det som är väldigt känt i Kiruna, nämligen ishotellet, har ökat
            antalet resenärer. Det är då viktigt att ha en linje som kommer
            till Arlanda. Såvitt jag har förstått av de siffror som presenterats
            för mig kommer 60 % av de besökande från utlandet och har behov
            av att komma till Arlanda. 40 % kommer från
          </note>
          <note>
            Sverige i sig.
          </note>
          <note>
            En annan sak är det som Kristina Zakrisson tog upp. Det gäller
            linjen mellan Kiruna och Luleå. Det finns nu en lösning som både
            näringslivet och kommunen har tagit fram och satsat en slant på.
            Men linjen upphör den 31 mars. Det är viktigt att man får till
            stånd en upphandling så att uppehållet utan trafik inte blir för
            långt.
          </note>
          <note type="speaker">
            Anf. 54 Statsrådet ULRICA MESSING (s):
          </note>
          <note>
            Fru talman! Jag vill inleda med att en gång till understryka
            det jag sade i svaret så att vi är överens om det. Jag varken
            kan eller får kommentera den pågående upphandlingen i detalj,
            men jag diskuterar den gärna principiellt.
          </note>
          <note>
            Det var ett syfte med att peka ut att Rikstrafiken skulle få
            i uppdrag att ta ett större ansvar för delar av flyget i vårt
            land. Man skulle göra det utifrån det stora behov som flyget har
            av att kunna vara aktivt.
          </note>
          <note>
            Det måste vara en viss regelbundenhet i flygtrafiken för att
            vara en garant för både enskilda personer och företagare som en
            del i utvecklingen.
          </note>
          <note>
            Det fanns också ett stort intresse när Socialdemokraterna tillsammans
            med Vänsterpartiet och Miljöpartiet i den regionalpolitiska propositionen
            gick fram med förslag om det ökade engagemanget och Rikstrafikens
            större mandat.
          </note>
          <note>
            En av de kommuner som då visade ett oerhört stor intresse för
            att vara med bland de utpekade kommunerna där Rikstrafiken skulle
            få en möjlighet att ta ett större ansvar var Kiruna. Att vi står
            här i dag bygger på att det lokalt finns ett engagemang för flyget.
          </note>
          <note>
            Ingen av oss har naturligtvis haft som avsikt att det ökade engagemanget
            som riksdagen ställer sig bakom och som Rikstrafiken skulle vara
            en garant för skulle slå ut en fungerande verksamhet. Det var
            inte syftet. Jag är oerhört mån om att vi inte ska göra det när
            vi nu går fram med förhandlingar, oavsett vilket flyg det gäller.
          </note>
          <note>
            Det avtal man har bjudit in till kan naturligtvis brytas om det
            är så att partnerna inte tjänar på överenskommelsen. Än så länge
            är det ingen som har önskat det av de inblandade partnerna.
          </note>
          <note>
            Kommunledningen i Kiruna kommun var så sent som i dag hos oss
            på Näringsdepartementet. Man är ganska optimistisk att vi kommer
            att hitta en bra lösning som stöttar det kommersiella flyget men
            som också kan komplettera det med det ökade engagemang som Rikstrafiken
            har.
          </note>
          <note>
            Skulle ingen av parterna var nöjd med den möjligheten utan komma
            fram till att det blir sämre för oss alla är det Rikstrafiken
            som får fatta beslut om att avbryta upphandlingen. Det ska vara
            en dialog med kommunerna i upphandlingsförfarandet.
          </note>
          <note>
            Det finns nog anledning för oss att generellt lära av den erfarenhet
            som vi har haft nu under första året av upphandlingar som Rikstrafiken
            har stått för. Det har inneburit mycket större ansvar och större
            möjligheter för Rikstrafiken.
          </note>
          <note>
            Det är svårt att göra upphandlingar. Det finns alltid en risk
            att man kan snedvrida konkurrensen. Det är precis det vi ser i
            dagens interpellationsdebatt. Vi måste dra lärdom av det arbete
            som Rikstrafiken har gjort under de år den har funnits som myndighet.
            Vi måste också dra lärdom av det ökade uppdrag som vi gav Rikstrafiken
            i och med den regionalpolitiska propositionen.
          </note>
          <note>
            Det är orsaken till att vi nu har bett Statskontoret att utvärdera
            Rikstrafikens arbete under dessa år. Kan vi från riksdag och regering
            bli tydligare i vår beställning? Kan uppdraget vara mer fokuserat
            för att också ge en förutsägbarhet i den roll som vi vill att
            Rikstrafiken ska ha? Det finns kanske anledning att titta på det.
          </note>
          <note type="speaker">
            Anf. 55 ANNA GRÖNLUND (fp):
          </note>
          <note>
            Fru talman! Det är väldigt lovvärt att regeringen lyssnar på
            kommunerna. Det ska den ha all credit för.
          </note>
          <note>
            Om jag inte har missuppfattat det hela kom Kiruna kommun till
            regeringen och Rikstrafiken och bad om att få linjen Kiruna-Luleå.
            Det är den linje som i dag går knaggligt och som precis som Siv
            Holma redogör för kommer att läggas ned vid månadsskiftet.
          </note>
          <note>
            Det var den linjen man vill få upphandlad för att få kopplingen
            till trafiken som går Luleå-Stockholm men också för att få den
            regionala möjligheten att resa med flyg, eftersom tågtrafiken
            inte är den bästa.
          </note>
          <note>
            Det finns ett otroligt stort engagemang lokalt. Det går inte
            att komma ifrån. Det beror kanske på att det nästan är 15 mil
            till närmaste flygplats i Gällivare, som inte heller fungerar
            så där väldigt väl. Sedan är det 30 mil till Luleå-Kallax flygplats.
            Det är inte rimligt att sätta sig och köra 30 mil enkel resa för
            att kunna flyga ner till Stockholm.
          </note>
          <note>
            Flygtrafiken är a och o. Det har mina kolleger från
          </note>
          <note>
            Norrbottensbänken redogjort för. Har vi inte väl fungerande flygtrafik
            på Kiruna kan vi inte räkna med att turismen kan utvecklas. Vi
            kan heller inte räkna med att människor vänder och börjar flytta
            dit i stället för att flytta därifrån.
          </note>
          <note>
            Statsrådet talar om regelbundenhet och kontinuitet. Just regelbundenhet
            och kontinuitet är oerhört viktigt. Problemet med det beslut som
            regeringen fattade om trafikplikt som nu föreligger är att det
            råder en väldigt stor osäkerhet inför framtiden i Kiruna.
          </note>
          <note>
            Man funderar från företagarhåll. Vad kommer att hända? Kommer
            vi att kunna pendla över dagen till
          </note>
          <note>
            Stockholm? Kommer det att vara möjligt att ha de lösningar som
            har funnits under en tid, när det har varit kontinuitet och regelbundenhet?
          </note>
          <note>
            Jag tycker trots allt att det låter ganska positivt att
          </note>
          <note>
            Kiruna kommun har varit nere och talat med regeringen senast
            i dag och att man håller på att komma fram till en lösning. Men
            jag kan ändå inte låta bli att tycka att det är principiellt märkligt.
          </note>
          <note>
            Jag har läst upp citat om vad Rikstrafiken ska göra. Jag har
            läst upp citat om vad som är regeringens skäl för att bevilja
            trafikplikt på en sträcka. Detta är väldigt tillspetsat, men jag
            funderar på: Kommer det att finnas fler sträckor i Norrland eller
            någon annanstans som i dag är kommersiellt drivna där regeringen
            kommer att utfärda trafikplikt?
          </note>
          <note>
            Varför går man in och gör ett sådant avsteg från de regler som
            man själv har satt upp? Jag tycker att de regler som finns är
            bra. Jag tycker att man ska hålla sig till dem och inte gå in
            på sträckor som i dag trafikeras på kommersiell grund.
          </note>
          <note type="speaker">
            Anf. 56 KRISTINA ZAKRISSON (s):
          </note>
          <note>
            Fru talman! Jag har egentligen ingenting att invända mot vad
            Ulrica Messing har sagt tidigare. Jag tycker att det är bra att
            man konstaterar att det är svårt att göra upphandlingar. Rikstrafiken
            har inte jobbat med det så väldigt länge. Det finns nog en del
            att lära från många håll och för dem som är beredda att utföra
            verksamhet. Det är bra att det konstaterades här.
          </note>
          <note>
            Det är också bra att regeringen på samma dag som vi har en interpellationsdebatt
            har träffat Kirunas kommunledning. Vi kanske blir lite tjatiga
            när vi går upp tre personer i debatten och säger samma saker.
          </note>
          <note>
            Men då tror jag också att Ulrica Messing kommer att komma ihåg
            det och vara medveten om hur oerhört viktigt flyget är för oss.
          </note>
          <note>
            Det senaste året har vi tappat flera tusen invånare i
          </note>
          <note>
            Kiruna. Jag kan inte ens den dagsaktuella siffran. Jag tror att
            den är någonting på 23 000. Det är inte mer än ett par år sedan
            den var över 26 000.
          </note>
          <note>
            Näringslivet är väldigt beroende av fungerande kommunikationer.
            Jag tror att vi skulle kunna göra mycket mera av besöksnäringen.
            Jag vet att det finns ett antal ministrar och riksdagsledamöter
            som har besökt Kiruna den senaste tiden. En del har tänkt besöka
            Kiruna men inte kunnat eftersom de få turer som finns har varit
            fulla.
          </note>
          <note>
            Problemet är att det finns människor som vill flyga till och
            från Kiruna men att vi inte har en fungerande trafik. Man måste
            göra allt som går för att vända trenden att vi tappar befolkning.
            Bra kommunikationer är a och o för vår del.
          </note>
          <note type="speaker">
            Anf. 57 SIV HOLMA (v):
          </note>
          <note>
            Fru talman! Jag tycker att det som behöver sägas i frågan är
            sagt.
          </note>
          <note>
            Jag hyser tilltro till att det här kommer att lösas.
          </note>
          <note>
            Jag tror också att man behöver hitta bättre former och utveckla
            formerna för trafikplikten och för hur man gör upphandlingar.
            Rom byggdes inte på en dag, utan det får ta sin tid.
          </note>
          <note>
            Det var nyttigt med den här interpellationen som
          </note>
          <note>
            Anna Grönlund har ställt, och det passade bra med den uppvaktning
            som Kiruna kommun har. Det visar att vi är överens.
          </note>
          <note type="speaker">
            Anf. 58 Statsrådet ULRICA MESSING (s):
          </note>
          <note>
            Fru talman! Skälet till att Kiruna blev en av de utpekade kommuner
            där Rikstrafiken fick en möjlighet att gå in och göra en upphandling
            var dels att det fanns ett lokalt och regionalt intresse för det,
            dels regeringens ambition att hitta en Norrlandslösning.
          </note>
          <note>
            Det gällde att se Kiruna flygplats kopplad till Luleå och Umeå
            i en helhet, där man också skulle knyta ihop den norra delen av
            Norrland med den södra. Det fanns ett helhetstänkande och en strategi
            bakom detta att man låter en flygplats som Kiruna vara med i denna
            möjlighet.
          </note>
          <note>
            Redan då tittade vi naturligtvis på om det fanns någon risk för
            att en upphandling skulle kunna påverka SAS trafik på Kiruna.
            Då gjordes bedömningen att risken var minimal, och att man skulle
            kunna hitta en balansgång. Det är fortfarande min utgångspunkt
            -
          </note>
          <note>
            det måste man göra. När vi gav de här ökade möjligheterna var
            naturligtvis inte ambitionen från vare sig riksdag eller regering
            att vi skulle slå ut en fungerande flygverksamhet. Den är oerhört
            viktig, och det är fantastiskt bra om det finns en sådan verksamhet
            som bär sig själv från både norr och söder i vårt land.
          </note>
          <note>
            Rikstrafiken skulle vara ett komplement där en sådan inte finns.
          </note>
          <note>
            Därför kommer vi att följa just upphandlingen runt Kiruna särskilt
            noga. Vi är måna om att det inte går snett, utan att alla parter
            är nöjda. Skulle vi inte hitta en lösning som alla parter är nöjda
            och tillfredsställda med så kan man avsäga sig möjligheten att
            ingå upphandlingen. Då fattar Rikstrafiken beslut om det.
          </note>
          <note type="speaker">
            Anf. 59 ANNA GRÖNLUND (fp):
          </note>
          <note>
            Fru talman! Jag ska inte bli långrandig. Jag tror att statsrådet
            Ulrica Messing har förstått hur viktig flygtrafiken är för oss
            uppe i Norrbotten och i Kiruna. Jag är också glad över det stöd
            som jag har fått från mina kolleger på Norrbottensbänken från
            vänsterhåll. Det känns bra att vi är eniga i frågan.
          </note>
          <note>
            Jag vill bara skicka med en sak till regeringen: Jag tycker att
            ni ska vara ganska försiktiga när ni går in på de områden där
            det finns kommersiell trafik. Kör hårt på de andra sträckorna!
            Vi vet ju att det är viktigt att man får detta att fungera i de
            kommuner där det inte bedrivs någon kommersiell trafik och kanske
            inte heller kommer att kunna bli någon under överskådlig tid.
            Se alltså till att det fungerar där, men låt bli att gå in på
            de sträckor som i dag fungerar väl!
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2002/03:186 om
          </note>
          <note>
            Natura 2000 på Gräsö
          </note>
          <note>
            Anf. 60 Miljöminister LENA SOMMESTAD
          </note>
          <note>
            (s):
          </note>
          <note>
            Fru talman! Rigmor Stenmark har frågat mig vad jag avser vidta
            för åtgärder så att skärgårdsbefolkningen på Gräsö kan fortsätta
            sitt värdefulla arbete med såväl djurhållning som fiske, så att
            landskapet behåller sin unika karaktär.
          </note>
          <note>
            Till att börja med vill jag påpeka att jag inte ser att det behöver
            vara en inbyggd motsättning mellan bildandet av naturreservat
            eller Natura 2000-områden och brukande av mark. Tvärtom kräver
            många bevarandevärden i odlingslandskapet någon form av skötsel
            av marken. Som exempel kan nämnas hävd genom bete och slåtter.
            Detta gör markägare och brukare till nyckelaktörer för bevarande
            av ur naturvårdssynpunkt värdefull natur. Samhället betalar i
            dag brukare för att dessa ska fortsätta att upprätthålla bevarandevärden
            i landskapet. Det kan bland annat handla om ersättningar inom
            Landsbygdsutvecklingsprogrammet för betesdrift, slåtter eller
            andra viktiga åtgärder som bevarar natur- och kulturvärden. Jag
            tycker att det är utomordentligt värdefullt att samhället har
            möjlighet att ge ekonomisk ersättning till brukare för att fortsätta
            bevara dessa gemensamma värden som kulturmiljö, biologisk mångfald
            och öppet landskap innebär.
          </note>
          <note>
            Jag är medveten om att det varit diskussioner om
          </note>
          <note>
            Natura 2000 och andra naturvårdsfrågor på just Gräsö. Jag vill
            dock betona att regeringen föreslagit ca
          </note>
          <note>
            3 500 områden till Natura 2000-nätverket och att dialogen mellan
            markägare och länsstyrelse i de flesta fall har fungerat väl.
          </note>
          <note>
            När nya naturreservat bildas måste alltid samråd ske med markägare
            och övriga berörda. För mig är det självklart att myndigheterna
            ska vara lyhörda för vad markägarna för fram i sådana samråd och
            att man gemensamt försöker hitta en optimal lösning för alla inblandade.
            Givetvis är bevarandeaspekten central i detta arbete. Det är viktigt
            att komma ihåg att reservatsbildning inte alltid innebär att marken
            övergår i statlig eller kommunal ägo. Det finns möjligheter att
            genom så kallad intrångsersättning kompensera intrång eller begränsningar
            i markanvändningen. Myndigheterna bör enligt min uppfattning vara
            lyhörda för önskemål om vilken lösning - försäljning eller intrångsersättning
            - som är mest lämpad för markägaren.
          </note>
          <note>
            Regeringen har i olika uppdrag när det gäller utpekandet av Natura
            2000-områden uttalat att både information och samråd krävs. Dessutom
            har Naturvårdsverket i sina riktlinjer till länsstyrelserna understrukit
            vikten av att information och förankring bör eftersträvas. I riktlinjerna
            sägs också att länsstyrelserna i god tid ska kontakta berörda
            markägare, informera om Natura 2000 och vilket område länsstyrelsen
            avser att föreslå till Natura 2000 och vad detta innebär. Alla
            synpunkter och erinringar från sådana kontakter ska finnas med
            i de förslag som länsstyrelserna via Naturvårdsverket lämnar till
            regeringen. Jag anser att det är mycket angeläget och viktigt
            att myndigheterna informerar och för en dialog om Natura 2000
          </note>
          <note>
            med markägare och andra berörda, vilket naturligtvis även gäller
            vid inventeringar. Detta är en förutsättning för ett framgångsrikt
            naturvårdsarbete. Denna syn har klart aviserats i regeringens
            skrivelse En samlad naturvårdspolitik (2001/02:173). I skrivelsen
            framhävs just vikten av dialog och delaktighet på lokal nivå.
          </note>
          <note>
            Beträffande området Österbyn på Gräsö har Länsstyrelsen i Uppsala
            län och Naturvårdsverket föreslagit att området ska utgå från
            de föreslagna Natura
          </note>
          <note>
            2000-områdena och ersättas av ett annat. Detta förslag bereds
            för närvarande i Regeringskansliet.
          </note>
          <note>
            Slutligen vill jag återigen betona att jag inte ser att det behöver
            vara en inbyggd motsättning mellan bildandet av naturreservat
            eller Natura 2000-områden och brukandet av marken. Miljöersättningarna
            inom ramen för Landsbygdsutvecklingsprogrammet, tillsammans med
            andra insatser, bidrar till att successivt stärka det unika odlingslandskapet
            i våra skärgårdsområden.
          </note>
          <note type="speaker">
            Anf. 61 RIGMOR STENMARK (c):
          </note>
          <note>
            Fru talman! Tack för ett bra svar när det gäller
          </note>
          <note>
            Natura 2000. Jag kan ana i svaret att vi kanske inte är så långt
            ifrån varandra. Det handlar mycket om demokrati och det handlar
            mycket om hur människor blir behandlade.
          </note>
          <note>
            Jag uppdaterade mig i dag med ett telefonsamtal ut till Gräsö
            och undrade vad som hade hänt. Då sade man dessvärre: Det har
            inte hänt någonting!
          </note>
          <note>
            Då blir jag väldigt orolig. När ministern nu säger att förslaget
            för närvarande bereds i Regeringskansliet är det viktigt att tänka
            på att människorna ute på
          </note>
          <note>
            Gräsö får veta när beslutet kommer att fattas. De är faktiskt
            beroende av sin mark. De måste få veta vad det är som de ska fortsätta
            att sköta. Det här är ju frågor som har med deras inkomst att
            göra. Det handlar om att vårbruket är ganska nära förestående
            även ute på Gräsö. Här är det alltså bråttom från regeringens
            sida.
          </note>
          <note>
            Det finns också en annan fråga. Jag tror att de brev som jag
            har fått från människor ute på Gräsö bäst kan beskriva den. Det
            gäller marint reservat, som också är uppe på dagordningen hos
            länsstyrelsen.
          </note>
          <note>
            Gräsös befolkning känner stor oro. Det är östra sidan av Gräsö
            som är på förslag som marint reservat.
          </note>
          <note>
            Här har gräsöborna skött sina marker, skog, vatten och skär i
            generationer. Då kommer myndigheterna och vill bestämma och reglera
            deras liv med sitt förslag på ett marint reservat. Framtiden kan
            ingen i dag sia om, men reservat är ingen lösning som gör människorna
            samarbetsvilliga. I stället borde man föra ett resonemang om hur
            befolkning och myndigheter ska kunna mötas och komma till en lösning.
          </note>
          <note>
            Det går säkert att skydda Gräsö med alla de regler och lagar
            som redan finns. Att införa ett reservat innebär för många att
            en död hand läggs på människorna och bygden. Myndigheter och stat
            styr över dig och ditt liv. Så upplevs det. Man undrar över hur
          </note>
          <note>
            Sverige blivit så här kringgärdat av lagar och regler som gör
            att individen har begränsade möjligheter till självbestämmande.
          </note>
          <note>
            Därför reagerar människorna på Gräsö starkt över förslaget till
            ett marint reservat. Man vill ha makten över sina ägor. Man vill
            kunna fiska och jaga. Man vill kunna ha djur eller inte ha djur
            eller kanske sälja en tomt. Man vill kort sagt själv bestämma
            över det man äger.
          </note>
          <note>
            Det finns två viktiga frågor i det här brevet som jag nu skickar
            vidare till miljöminister Lena Sommestad. Är det EU som fordrar
            ett marint reservat? Eller är det regeringen som vill ha ett marint
            reservat?
          </note>
          <note>
            Länsstyrelsen har inte talat om vad det konkret innebär att bilda
            ett marint reservat. Det är oerhört arrogant mot folket på Gräsö
            att inte redovisa vad det innebär.
          </note>
          <note>
            Anf. 62 Miljöminister LENA SOMME-
          </note>
          <note>
            STAD (s):
          </note>
          <note>
            Fru talman! Låt mig säga att även vi på Miljödepartementet har
            kontakt med människorna på Gräsö och har haft det så sent som
            i dag. När det gäller tiden kan jag säga att vi hoppas vara färdiga
            med det här ärendet före sommaren. Jag vill understryka att det
            inte finns något i beslutet om Natura 2000 som förhindrar befolkningen
            på Gräsö att fortsätta bruka sina marker som man alltid har gjort,
            precis som jag underströk i svaret. Däremot har vi fått en konflikt
            i det här fallet som gör att det råder oenighet. Den försöker
            vi nu lösa.
          </note>
          <note>
            Jag vill understryka att det här är ett undantagsfall. Vi har
            3 500 Natura 2000-områden som har utsetts. Sverige har kanske
            den mest ambitiösa politiken av alla länder inom EU när det gäller
            att förankra besluten om Natura 2000.
          </note>
          <note>
            Här gäller det ett initiativ som kommer från EU
          </note>
          <note>
            och som gäller Natura 2000. Vi har ett uppdrag att inventera
            en viss typ av områden som har en viss karaktär enligt habitatdirektivet.
            Vi har alltså en skyldighet att anmäla dessa områden. Nu gör vi
            en genomgång med kommissionen av de områden som vi har anmält.
            När det gäller Gräsö kommer vi att försöka byta detta område mot
            ett annat för att försöka lösa den konflikt som har uppstått.
          </note>
          <note>
            Sverige har alltså en mycket ambitiös politik när det gäller
            att verkligen förankra arbetet med Natura
          </note>
          <note>
            2000. Det har lyckats mycket väl. Vi kan jämföra med Finland
            där man har hundratals överklaganden till förvaltningsdomstolar
            när det gäller Natura 2000-
          </note>
          <note>
            områden. Vi har inte upplevt något sådant i Sverige.
          </note>
          <note>
            Ändå är det naturligtvis tråkigt när det i ett enstaka fall inte
            förlöper väl. Det försöker vi nu hantera på bästa sätt inom Regeringskansliet.
          </note>
          <note>
            Det marina reservatet är ingenting som ligger i
          </note>
          <note>
            EU-arbetet, utan det är, såvitt jag har erfarit, ett initiativ
            som kommer från länsstyrelsen. Det är angeläget med marina reservat.
            Regeringen har en politik som understryker vikten av att vi också
            skyddar havsområden som reservat. Det har bland annat att göra
            med att vi behöver lekområden för fisk och trygga miljöer för
            den biologiska mångfalden. Det ligger alltså i linje med regeringens
            politik.
          </note>
          <note>
            Slutligen kommer vi till frågan om att ha makten över sina ägor,
            den bygd och den trakt där man själv bor. Jag instämmer mycket
            starkt med interpellanten i betydelsen av att vi har en naturvårdspolitik
            som är starkt förankrad och som har en legitimitet. Det är just
            därför som vi så starkt driver kraven på samråd i i stort sett
            alla sammanhang. Det finns alltså en skyldighet att samråda i
            alla sådana här fall. Men vi har också en nationell naturvårdspolitik.
            Jag tror att vi behöver en sådan. Det finns också ett nationellt
            intresse av att bevara områden i Sverige där vi alla måste kunna
            fatta gemensamma beslut. Men vi ska lyssna och kommunicera med
            de människor det berör.
          </note>
          <note>
            Där är vi helt eniga.
          </note>
          <note type="speaker">
            Anf. 63 RIGMOR STENMARK (c):
          </note>
          <note>
            Fru talman! Jag tycker att det var hedersamt att ni också har
            tagit kontakt med gräsöbor inför dagens debatt. Jag tror också
            att det är möjligt att lösa den här konflikten på ett bra sätt.
            Att föra en dialog mellan en ledamot och miljöministern är också
            ett sätt att försöka lösa den knut som finns. Jag tycker att det
            är väldigt bra. Jag tycker att det är bra i andra sammanhang också.
            Det är en möjlig väg att gå. Folket ställer frågor till oss som
            enskilda riksdagsledamöter också, och det är inte alltid så lätt
            att svara på allting. Men genom detta kan man vara en förmedlande
            länk, vilket jag hoppas kunna vara.
          </note>
          <note>
            I grund och botten delar jag uppfattningen att vi ska ha en nationell
            naturvårdspolitik. Jag tror också att vi i grund och botten är
            överens om att vi ska ha en rik natur- och kulturbygd som är värd
            att förvalta på ett bra sätt. Men jag är lite osäker på hur miljöministern
            ser på landsbygdsbefolkningens möjligheter till överlevnad på
            sina näringar bland annat på Gräsö.
          </note>
          <note>
            För mig och Centerpartiet handlar det om att se till att vi har
            en livskraftig landsbygd i hela vårt land och att vi har en levande
            skärgård. Det är där det börjar halta, och det är därför befolkningen
            nu börjar känna sig väldigt orolig. Man får pålagor, men tycker
            inte att man får några morötter tillbaka, om man kan uttrycka
            det så.
          </note>
          <note>
            Vi menar att människor måste kunna leva, bo och verka på landsbygden
            och även på öarna året runt. Vi måste helt enkelt ha en fast befolkning.
            Det är ju en garant för att livet fungerar. Det livet gäller ju
            både människor, djur och natur. Det är en aktiv landsbygdspolitik
            som jag tycker att miljöministern också borde ta till sig och
            arbeta lite extra för. Som det är i dag stimuleras inte människor
            som driver småföretagarverksamhet på till exempel Gräsö. Man förundras
            över att de över huvud taget klarar sig, men de har en väldigt
            stark förankring till sin bygd. De har en väldigt stark känsla
            av att här vill jag leva och bo. Det här vill jag föra över till
            nästa generation.
          </note>
          <note>
            Det skulle vara mycket intressant att höra vad miljöministern
            anser om det. I debatten före pratade man om betydelsen av flyg
            upp till Norrland för att kunna leva och bo däruppe. Här ute handlar
            det också om service, även om den kanske är av ett annat slag.
          </note>
          <note>
            Det handlar också om kommunikationer och att kunna ha skolor
            kvar. Det handlar om naturlig service.
          </note>
          <note>
            Det handlar också om att hitta en
          </note>
          <note>
            "konfliktlösning" mellan fastboende och fritidsboende. Vi har
            väldigt många fritidsboende ute på Gräsö.
          </note>
          <note>
            Nu undrar man om det är kommunen där ute som ska hela ansvaret
            för den biten.
          </note>
          <note>
            På vilket sätt vill miljöministern medverka så att vi även i
            framtiden har ett Gräsö som är tilltalande för oss alla i Uppland?
            På vilket sätt avser ministern stimulera unga människor att ta
            vid när den äldre generationen slutar?
          </note>
          <note>
            Frågan om naturreservat, marint reservat och Natura 2000 får
            inte bara handla om att skydda det som är, utan det måste kopplas
            till en livskraft i framtiden.
          </note>
          <note>
            Utan en fast befolkning som ser om sin ö, brukar jorden, sköter
            djuren och fiskar försvinner även det som ministern anser är värt
            att bevara.
          </note>
          <note>
            Anf. 64 Miljöminister LENA SOMME-
          </note>
          <note>
            STAD (s):
          </note>
          <note>
            Fru talman! Ett av våra miljömål heter Levande skärgård, och
            det handlar om att detta inte bara är en del av vår utvecklingspolitik
            och vår glesbygds- och landsbygdspolitik utan också en del av
            vår miljöpolitik, att vi vill ha ett levande landskap och en levande
            bygd med människor som är verksamma.
          </note>
          <note>
            Ur mitt perspektiv som miljöminister tycker jag att kommunikationen
            och möjligheterna att göra någonting positivt av naturvårdspolitiken,
            att förena naturvårdspolitik, utvecklingspolitik och näringspolitik
            är något väldigt viktigt. Gräsö är inte den enda plats där det
            blivit konflikt omkring naturvården och där den har uppfattats
            som ett problem. Det här ser jag som en stor utmaning, och regeringen
            har tagit ett initiativ framför allt avseende fjällområdena i
            norra
          </note>
          <note>
            Sverige. Vi ska börja arbeta mer medvetet med att se naturvårdspolitiken
            som en del av utvecklingspolitiken.
          </note>
          <note>
            Vi har nu också lyckats med att i de regionala tillväxtprogrammen
            få in alltmer av miljö- och naturvård som en del i tänkandet kring
            hur bygden ska utvecklas. Jag tycker att det här är mycket viktigt,
            och om vi kan utveckla dialogen i stället för att bryta den så
            att det uppstår konflikt och missförstånd, kan vi också utnyttja
            nya institutioner, även sådana som har initierats av EU, såsom
            Natura 2000, som en positiv språngbräda.
          </note>
          <note>
            Det är vår ambition att på olika sätt - och det arbetar vi just
            nu med över hela Sverige - visa hur
          </note>
          <note>
            Natura 2000 kan bli en möjlighet som vi kan utnyttja.
          </note>
          <note>
            Det gäller till exempel de bidrag som finns för att stärka möjligheterna
            att arbeta och bo kvar i de bygder som har värdefulla landsbygdsmiljöer
            och som har blivit utvalda för Natura 2000.
          </note>
          <note>
            Detta är en del, men vi ser självklart också möjligheter att
            underifrån ta egna initiativ till att människorna och naturvården
            kan arbeta tillsammans med miljövården, varvid naturvården blir
            en del av en positiv utveckling. Men för detta behöver vi kommunicera,
            och jag tror att vi behöver hjälp att kommunicera i båda riktningarna.
          </note>
          <note>
            Jag skickar gärna tillbaka till Rigmor Stenmark att om lokala
            politiker kan bidra till att vi får i gång en positiv dialog om
            vad vi kan göra i detta sammanhang, finns det en lyhördhet och
            en vilja att lyssna både hos länsstyrelse och absolut även hos
            regeringen.
          </note>
          <note type="speaker">
            Anf. 65 RIGMOR STENMARK (c):
          </note>
          <note>
            Fru talman! Jag har haft förmånen att arbeta tillsammans med
            miljöministern i Habitat och i Agenda
          </note>
          <note>
            21, så jag har inga svårigheter att upprätthålla dialogen, och
            det är bra. Jag har som lokalt förankrad riksdagspolitiker i ett
            län fått väldigt mycket kontakter med människor, och jag måste
            säga att jag beundrar människor som aldrig ger upp utan som är
            uthålliga och gång på gång frågar vad jag har gjort och om vad
            som händer. Jag tror knappt att jag skulle kunna vara så enveten
            som de.
          </note>
          <note>
            Det finns verkliga eldsjälar som jag känner en väldig respekt
            för. Jag känner att jag måste ta till mig synpunkter från de människor
            som finns ute i samhället och göra det på ett sådant sätt att
            människorna känner att de är delaktiga i arbetet på att forma
            ett bra
          </note>
          <note>
            Sverige.
          </note>
          <note>
            I det här fallet handlar det om att forma ett bra
          </note>
          <note>
            Gräsö. Det händer oerhört mycket intressant runtomkring oss,
            till exempel i Norge, när det gäller hur man hanterar landsbygdsfrågor.
            Jag har tidigare kanske varit lite avig mot att resonera om boplikt,
            men ju mer jag tänker på saken och ju mer jag kommer i kontakt
            med människor börjar jag tänka att vi kanske borde ta lärdom av
            Norge. Vi borde få till stånd en utredning eller något sådant
            för att se hur vi ska kunna låta människor få känna att det handlar
            om deras
          </note>
          <note>
            Gräsö.
          </note>
          <note>
            Jag kommer säkert att komma tillbaka om den här frågan inte löses
            på ett bra sätt. Jag lovar! Också jag är lite envis. Tack för
            den här stunden!
          </note>
          <note>
            Överläggningen var härmed avslutad.
          </note>
          <note>
            15 § Anmälan om inkommen faktapromemoria om förslag från Europeiska
            kommissionen
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            2002/03:FPM51 Tunneldirektivet KOM(2002)769 till trafikutskottet
          </note>
          <note>
            16 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            2002/03:58 till utrikesutskottet
          </note>
          <note>
            17 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Skatteutskottets betänkanden 2002/03:SkU7, SkU8,
          </note>
          <note>
            SkU10 och SkU12
          </note>
          <note>
            Lagutskottets betänkanden 2002/03:LU5, LU8 och
          </note>
          <note>
            LU11
          </note>
          <note>
            Socialutskottets betänkande 2002/03:SoU10
          </note>
          <note>
            Miljö- och jordbruksutskottets betänkande
          </note>
          <note>
            2002/03:MJU12
          </note>
          <note>
            18 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            2002/03:63 Avgifter vid Riksrevisionen
          </note>
          <note>
            2002/03:71 Registrering av hyresförmedlare
          </note>
          <note>
            2002/03:77 Mervärdesskatteregler för elektronisk handel samt
            för radio- och TV-sändningar
          </note>
          <note>
            Skrivelser
          </note>
          <note>
            2002/03:75 Redogörelse för behandlingen av riksdagens skrivelser
            till regeringen
          </note>
          <note>
            2002/03:90 Nordiskt samarbete 2002
          </note>
          <note>
            Redogörelser
          </note>
          <note>
            2002/03:RR5 Riksdagens revisorers berättelse över granskningen
            av Riksbankens verksamhet under år 2002
          </note>
          <note>
            2002/03:RR6 Riksdagens revisorers berättelse över granskningen
            av Stiftelsen Riksbankens Jubileumsfonds verksamhet under år 2002
          </note>
          <note>
            Motion
          </note>
          <note>
            2002/03:U3 av Ulla Hoffmann m.fl. (v) Omedelbart förestående
            brott mot FN-stadgans våldsförbud
          </note>
          <note>
            (väckt enligt 3 kap. 15 § RO med anledning av händelse av större
            vikt)
          </note>
          <note>
            Utbildningsutskottets betänkanden
          </note>
          <note>
            2002/03:UbU4 Lärarutbildning och lärare
          </note>
          <note>
            2002/03:UbU5 Högskolan
          </note>
          <note>
            2002/03:UbU6 Jämställdhet inom utbildning och forskning
          </note>
          <note>
            19 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 17 mars
          </note>
          <note>
            2002/03:242 av Runar Patriksson (fp) till finansminister Bosse
            Ringholm
          </note>
          <note>
            Mervärdesskatt för artistframträdanden
          </note>
          <note>
            2002/03:243 av Gunilla Wahlén (v) till statsrådet Morgan Johansson
          </note>
          <note>
            Socialtjänstens ansvar för asylsökande barn
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 25 mars.
          </note>
          <note>
            20 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 17 mars
          </note>
          <note>
            2002/03:679 av Henrik S Järrel (m) till socialminister Lars Engqvist
          </note>
          <note>
            Tillgången till specialistkompetenta reumatologer
          </note>
          <note>
            2002/03:680 av Viviann Gerdin (c) till socialminister
          </note>
          <note>
            Lars Engqvist
          </note>
          <note>
            Bemötande av gravida kvinnor
          </note>
          <note>
            2002/03:681 av Torsten Lindström (kd) till statsrådet
          </note>
          <note>
            Mona Sahlin
          </note>
          <note>
            Valdeltagande bland arbetssökande
          </note>
          <note>
            2002/03:682 av Kjell-Erik Karlsson (v) till jordbruksminister
            Ann-Christin Nykvist
          </note>
          <note>
            Förtroendet för svensk fiskenäring
          </note>
          <note>
            2002/03:683 av Inger René (m) till justitieminister
          </note>
          <note>
            Thomas Bodström
          </note>
          <note>
            Lagreglering av den personliga integriteten
          </note>
          <note>
            2002/03:684 av Henrik S Järrel (m) till försvarsminister Leni
            Björklund
          </note>
          <note>
            Motköpspolicyn
          </note>
          <note>
            2002/03:685 av Henrik S Järrel (m) till försvarsminister Leni
            Björklund
          </note>
          <note>
            Nätverksbaserat försvar
          </note>
          <note>
            2002/03:686 av Anne-Marie Ekström (fp) till statsrådet Ulrica
            Messing
          </note>
          <note>
            Störningarna i X 2000-trafiken
          </note>
          <note>
            2002/03:687 av Lena Ödeen (fp) till statsrådet Jan O
          </note>
          <note>
            Karlsson
          </note>
          <note>
            Asylsökande barn
          </note>
          <note>
            den 18 mars
          </note>
          <note>
            2002/03:688 av Martin Andreasson (fp) till justitieminister Thomas
            Bodström
          </note>
          <note>
            Översyn av namnlagen
          </note>
          <note>
            2002/03:689 av Johan Pehrson (fp) till justitieminister Thomas
            Bodström
          </note>
          <note>
            Bostadssituationen för frigivna från fängelserna
          </note>
          <note>
            2002/03:690 av Lotta N Hedström (mp) till statsrådet
          </note>
          <note>
            Jan O Karlsson
          </note>
          <note>
            Sveriges bidrag till fattigdomsbekämpning
          </note>
          <note>
            2002/03:691 av Patrik Norinder (m) till miljöminister
          </note>
          <note>
            Lena Sommestad
          </note>
          <note>
            Bekämpning av stickmyggor i Gävleborgs och Västmanlands län
          </note>
          <note>
            2002/03:692 av Eva Flyborg (fp) till försvarsminister
          </note>
          <note>
            Leni Björklund
          </note>
          <note>
            Baseringsmöjligheter för fartygsförband i Göteborg
          </note>
          <note>
            2002/03:693 av Luciano Astudillo (s) till statsrådet
          </note>
          <note>
            Hans Karlsson
          </note>
          <note>
            Sexuella trakasserier
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 25 mars.
          </note>
          <note>
            21 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 12 mars
          </note>
          <note>
            2002/03:631 av Carina Hägg (s) till utrikesminister
          </note>
          <note>
            Anna Lindh
          </note>
          <note>
            Att kvotera fredsarbete
          </note>
          <note>
            den 14 mars
          </note>
          <note>
            2002/03:608 av Henrik S Järrel (m) till statsrådet Jan
          </note>
          <note>
            O Karlsson
          </note>
          <note>
            Statslösa
          </note>
          <note>
            2002/03:610 av Gustav Fridolin (mp) till utrikesminister Anna
            Lindh
          </note>
          <note>
            Förföljelse av homosexuella i Egypten
          </note>
          <note>
            2002/03:612 av Karin Thorborg (v) till statsminister
          </note>
          <note>
            Göran Persson
          </note>
          <note>
            Kvinnors deltagande i överläggningarna om Irak
          </note>
          <note>
            2002/03:614 av Berit Jóhannesson (v) till vice statsminister
            Margareta Winberg
          </note>
          <note>
            Uppföljningsmekanism
          </note>
          <note>
            2002/03:615 av Birgitta Ahlqvist (s) till vice statsminister
            Margareta Winberg
          </note>
          <note>
            Kvinnors inflytande i fredsarbete
          </note>
          <note>
            2002/03:618 av Tuve Skånberg (kd) till utrikesminister Anna Lindh
          </note>
          <note>
            Svensk Sidafinansiering av mänskliga sköldar i Israel
          </note>
          <note>
            2002/03:619 av Viviann Gerdin (c) till utrikesminister Anna Lindh
          </note>
          <note>
            Förebyggande av konflikter
          </note>
          <note>
            2002/03:620 av Birgitta Ahlqvist (s) till utrikesminister Anna
            Lindh
          </note>
          <note>
            Irakkrisen
          </note>
          <note>
            2002/03:628 av Sten Tolgfors (m) till statsrådet Jan O
          </note>
          <note>
            Karlsson
          </note>
          <note>
            Översyn av utlänningslagen
          </note>
          <note>
            2002/03:629 av Sonja Fransson (s) till utrikesminister Anna Lindh
          </note>
          <note>
            Kvinnors och barns möjligheter att påverka vid konfliktlösningar
          </note>
          <note>
            2002/03:630 av Mona Jönsson (mp) till utrikesminister Anna Lindh
          </note>
          <note>
            Kvinnors medverkan i återuppbyggnad efter krig och konflikter
          </note>
          <note>
            2002/03:642 av Kerstin-Maria Stalin (mp) till utrikesminister
            Anna Lindh
          </note>
          <note>
            Barn i ett internationellt perspektiv
          </note>
          <note>
            2002/03:644 av Tuve Skånberg (kd) till utrikesminister Anna Lindh
          </note>
          <note>
            Palestinska myndigheten
          </note>
          <note>
            den 18 mars
          </note>
          <note>
            2002/03:656 av Luciano Astudillo (s) till utrikesminister Anna
            Lindh
          </note>
          <note>
            Irak
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 25 mars.
          </note>
          <note>
            22 § Kammaren åtskildes kl. 18.45.
          </note>
          <note>
            Förhandlingarna leddes av talmannen från sammanträdets början
            till ajourneringen kl. 16.34 och av andre vice talmannen därefter
            till sammanträdets slut.
          </note>
        </div>
      </body>
    </text>
  </TEI>
</teiCorpus>
