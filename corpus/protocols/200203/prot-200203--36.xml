<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--36</head>
          <docDate when="2002-12-13 00:00:00">2002-12-13 00:00:00</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------
          </note>
          <note>
            1 § Återtagande av plats i riksdagen
          </note>
          <note>
            Talmannen anmälde att Martin Nilsson (s) skulle återta sin plats
            i riksdagen från och med den
          </note>
          <note>
            15 december varigenom uppdraget som ersättare skulle upphöra
            för Thomas Strand.
          </note>
          <note>
            2 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2002/03:69
          </note>
          <note>
            Till riksdagen
          </note>
          <note>
            Interpellation 2002/03:69 av Lars Gustafsson om kommunernas försörjning
            och självbestämmande
          </note>
          <note>
            Interpellationen kommer att besvaras tisdagen den
          </note>
          <note>
            21 januari.
          </note>
          <note>
            Skälet till dröjsmålet är uppehållet av interpellationsdebatter
            i kammaren.
          </note>
          <note>
            Stockholm den 5 december 2002
          </note>
          <note>
            Finansdepartementet
          </note>
          <note>
            Lars-Erik Lövdén
          </note>
          <note>
            Interpellation 2002/03:71
          </note>
          <note>
            Till riksdagen
          </note>
          <note>
            Interpellation 2002/03:71 av Sven Bergström om miljöklassning
            av bilar
          </note>
          <note>
            Interpellationen kommer att besvaras torsdagen den 23 januari
            2003.
          </note>
          <note>
            Skälet till dröjsmålet är juluppehåll i riksdagen och redan inbokat
            engagemang.
          </note>
          <note>
            Stockholm den 5 december 2002
          </note>
          <note>
            Miljödepartementet
          </note>
          <note>
            Lena Sommestad
          </note>
          <note>
            Enligt uppdrag
          </note>
          <note>
            Kathrin Flossing
          </note>
          <note>
            Expeditions- och rättschef
          </note>
          <note>
            Interpellation 2002/03:78
          </note>
          <note>
            Till riksdagen
          </note>
          <note>
            Interpellation 2002/03:78 av Nyamko Sabuni om reformering av
            regeringsformen
          </note>
          <note>
            Interpellationen kommer att besvaras tisdagen den
          </note>
          <note>
            21 januari 2003.
          </note>
          <note>
            Skälet till dröjsmålet är kammarens juluppehåll.
          </note>
          <note>
            Stockholm den 6 december 2002
          </note>
          <note>
            Justitiedepartementet
          </note>
          <note>
            Pär Nuder
          </note>
          <note>
            Interpellation 2002/03:79
          </note>
          <note>
            Till riksdagen
          </note>
          <note>
            Interpellation 2002/03:79 av Sonja Fransson om korttidsstudiestöd
          </note>
          <note>
            Interpellationen kommer att besvaras tisdagen den
          </note>
          <note>
            21 januari 2003.
          </note>
          <note>
            Skälet till dröjsmålet är juluppehåll i riksdagen.
          </note>
          <note>
            Stockholm den 9 december 2002
          </note>
          <note>
            Utbildningsdepartementet
          </note>
          <note>
            Thomas Östros
          </note>
          <note>
            Interpellation 2002/03:82
          </note>
          <note>
            Till riksdagen
          </note>
          <note>
            Interpellation 2002/03:82 av Birgitta Sellén om proffsboxning
          </note>
          <note>
            Interpellationen kommer att besvaras tisdagen den
          </note>
          <note>
            21 januari 2003.
          </note>
          <note>
            Skälet till dröjsmålet är kammarens juluppehåll.
          </note>
          <note>
            Stockholm den 10 december 2002
          </note>
          <note>
            Justitiedepartementet
          </note>
          <note>
            Mona Sahlin
          </note>
          <note>
            Interpellation 2002/03:89
          </note>
          <note>
            Till riksdagen
          </note>
          <note>
            Interpellation 2002/03:89 av Sven Gunnar Persson om överfisket
            i Östersjön och det svenska torskstoppet
          </note>
          <note>
            Interpellationen kommer att besvaras tisdagen den
          </note>
          <note>
            4 februari 2003.
          </note>
          <note>
            Skälet till dröjsmålet är tjänsteresa.
          </note>
          <note>
            Stockholm den 10 december 2002
          </note>
          <note>
            Jordbruksdepartementet
          </note>
          <note>
            Ann-Christin Nykvist
          </note>
          <note>
            Enligt uppdrag
          </note>
          <note>
            Lena Ingvarsson
          </note>
          <note>
            Expeditionschef
          </note>
          <note>
            3 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Trafikutskottets betänkande 2002/03:TU1
          </note>
          <note>
            Justitieutskottets betänkande 2002/03:JuU1
          </note>
          <note>
            Utrikes- och försvarsutskottets betänkande
          </note>
          <note>
            2002/03:UFöU1
          </note>
          <note>
            4 § AP-fondernas verksamhet år 2001
          </note>
          <note>
            Föredrogs finansutskottets betänkande 2002/03:FiU6
          </note>
          <note>
            AP-fondernas verksamhet år 2001 (skr. 2001/02:180).
          </note>
          <note type="speaker">
            Anf. 1 GUNNAR AXÉN (m):
          </note>
          <note>
            Herr talman! I detta betänkande behandlas frågan om hur AP-fonderna
            förvaltades under förra året.
          </note>
          <note>
            Värdetillväxten i dessa fonder är givetvis av yttersta vikt för
            att vi ska kunna garantera framtida pensioner.
          </note>
          <note>
            Jag tror att alla egentligen anser att pengar som fonderas för
            att garantera framtida pensioner ska förvaltas på ett så tryggt
            och säkert sätt som möjligt samtidigt som man får en så hög värdetillväxt
            som möjligt, utan att man för den skull tar stora risker.
          </note>
          <note>
            Det finns väl ingen som har missat privatekonomernas stående
            råd till landets pensionssparande. Det rådet är just att man inte
            ska spekulera med pensionskapital. Men ändå är det just det som
            Sjätte AP-
          </note>
          <note>
            fonden ägnar sig åt, till skillnad från de övriga AP-
          </note>
          <note>
            fonderna, vars syfte är att garantera våra framtida pensioner.
          </note>
          <note>
            Sjätte fondstyrelsen tillkom 1996 i samband med att den så kallade
            Avvecklingsstyrelsen efter löntagarfonderna inrättades. Den hade
            då kvar värden för några hundra miljoner kronor. Den tillfördes
            sedan ytterligare 10 miljarder kronor. Det uppgivna syftet var
            att fonden skulle öka tillgången till riskkapital för mindre,
            nystartade och onoterade företag - inte att tillföra kapital till
            pensionssystemet.
          </note>
          <note>
            Redan detta visar att Sjätte fondstyrelsen aldrig har haft något
            i pensionssystemet att göra. Placeringar i små onoterade bolag
            är förenade med stora risker och låg likviditet, och det är inte
            en uppgift att använda skattebetalarnas pengar till.
          </note>
          <note>
            Jag har mycket svårt att förstå hur Socialdemokraterna och deras
            stödpartier i den här frågan kan försvara inför väljarna, dagens
            skattebetalare och framtidens pensionärer, att deras skattepengar
            - de pengar som ska fonderas för framtida pensioner - ska användas
            av staten som riskkapital i nystartade företag. Hur förklarar
            ni egentligen detta?
          </note>
          <note>
            Erfarenheterna av statligt företagande är inte goda, i synnerhet
            inte på rikskapitalmarknaden. I en marknadsekonomi äger inte staten
            företag.
          </note>
          <note>
            I en marknadsekonomi utgör det privata sparandet grunden för
            näringslivets riskkapitalförsörjning. I en marknadsekonomi är
            skatterna så pass låga och skattesystemet utformat på ett sådant
            sätt att det är gynnsamt att spara och investera. Men en väl fungerande
            marknadsekonomi är väl knappast ett mål för Socialdemokraterna
            och deras stödpartier.
          </note>
          <note>
            Sjätte AP-fondens verksamhet kan inte heller motiveras med att
            man tillför något unikt kunnande.
          </note>
          <note>
            Privata riskkapitalbolag är mycket aktiva och kunniga inom denna
            marknad, och det kan vara svårt för vad som närmast är en offentlig
            myndighet i mångmiljardklassen att utveckla den flexibilitet och
            snabbhet som krävs för att lyckas i den här branschen. Ett stort
            statligt inslag på riskkapitalmarknaden riskerar till och med
            att skada den genom att strikt ekonomiska överväganden kan tvingas
            ge vika för politiska syften och önskemål.
          </note>
          <note>
            Riskkapitalförsörjningen till mindre, nystartade och onoterade
            bolag ska ske genom privata investerares risktagande - inte genom
            att staten spekulerar med skattebetalarnas framtida pensionspengar.
          </note>
          <note>
            Den enda rimliga slutsatsen är att Sjätte AP-
          </note>
          <note>
            fonden bör avvecklas genom att dess ägande förs över till ett
            riskkapitalbolag, som sedan privatiseras.
          </note>
          <note>
            Herr talman! Jag ber därmed att få yrka bifall till reservation
            1.
          </note>
          <note type="speaker">
            Anf. 2 GUNNAR NORDMARK (fp):
          </note>
          <note>
            Herr talman! Glad luciamorgon! Det gläder mig att så många som
            är intresserade av att diskutera AP-
          </note>
          <note>
            fonderna finns här trots att det finns annat som lockar.
          </note>
          <note>
            Jag vill inleda med att yrka bifall till Folkpartiets reservation
            på det här området.
          </note>
          <note>
            AP-fonderna har en viktig uppgift. Genom de krav på placering
            och avkastning som finns där ska de se till att pensionssystemet
            blir robust och tål de demografiska svängningar och andra svängningar
            som vi vet att systemet kommer att utsättas för.
          </note>
          <note>
            Det är viktigt för förtroendet för pensionssystemet att dessa
            buffertfonder klarar sin uppgift. Men det är framför allt viktigt
            för statens finanser. Om inte AP-
          </note>
          <note>
            fonderna klarar av att leva upp till uppdraget att fungera som
            buffertfonder kommer man att vara tvungen att med jämna mellanrum
            ta den reguljära statsbudgeten i anspråk för pensionsutbetalningar
            på ett sätt som inte var avsett. Det innebär då att vi måste ta
            pengar från andra angelägna reformområden.
          </note>
          <note>
            I finansutskottets betänkande redovisas hur de här buffertfonderna
            har löst sin uppgift hittills. Man kan ha en del synpunkter på
            det, men med hänsyn till hur det ekonomiska läget har varit instämmer
            vi i Folkpartiet i huvudsak i den bedömning som utskottet gör.
          </note>
          <note>
            Det gäller även Sjätte AP-fonden, som har skött sitt åtagande
            på ett sätt som går att jämföra med de andra fondernas.
          </note>
          <note>
            Det som gör att vi vänder oss mot den Sjätte AP-
          </note>
          <note>
            fondens sätt att placera pengar, alltså de regler som finns för
            det, har alltså inte att göra med hur man har skött sitt uppdrag.
            Det är bland annat en principiell invändning. Vi anser inte att
            statliga pensionsfonder ska användas för att föra en aktiv statlig
            näringspolitik och framför allt inte för att tillgodose riskkapital
            hos onoterade företag. Statligt ägda eller styrda fonder som har
            denna typ av uppgift riskerar att ta andra hänsyn än som är motiverade
            av att förvalta pensionsspararnas pengar.
          </note>
          <note>
            Den andra invändningen berör Sjätte AP-fondens uppgift att fungera
            som buffertfond i pensionssystemet. För att fonden ska fullgöra
            denna uppgift på bästa sätt är det viktigt att den i varje givet
            läge kan koncentrera sig på denna huvuduppgift och inte störas
            av andra placeringskrav än dem som är de viktiga. Det gör att
            den riskerar att inte kunna fullgöra sin uppgift som buffertfond.
          </note>
          <note>
            Riksdagen har i stor enighet fattat beslut om det nuvarande och
            det framtida pensionssystemets utformning. I dessa ingår AP-fonderna
            som en mycket viktig del. Och det är viktigt att de ges sådana
            möjligheter att de bäst kan lösa det som är deras huvuduppgift,
            nämligen att fungera som buffertfonder.
          </note>
          <note type="speaker">
            Anf. 3 SIV HOLMA (v):
          </note>
          <note>
            Herr talman! Förutom att skrivelsen 2001/02:180
          </note>
          <note>
            Redovisning av AP-fondernas verksamhet 2001 behandlas i betänkandet
            behandlas också motioner som
          </note>
          <note>
            Vänsterpartiet har skrivit under allmänna motionstiden. Vi föreslår
            i två motioner bland annat att regeringen ska ta fram nya riktlinjer
            för AP-fonderna som syftar till att det tas närings- och sysselsättningspolitiska
            hänsyn vid placering av AP-fondsmedel. Jag yrkar bifall till reservation
            3.
          </note>
          <note>
            Vi vill ge AP-fonderna rätt att ha en mer aktiv ägarroll utifrån
            allmänintresse. Aktiverade AP-fonder skulle kunna utgöra en motvikt
            till kortsiktig spekulation, företagsflytt till låglöneländer,
            hot och påtryckningar från den så kallade marknaden mot våra folkvalda
            politiker i syfte att pressa fram i deras tycke nödvändiga beslut.
          </note>
          <note>
            Nya riktlinjer skulle kunna underlätta progressiv produktutveckling
            och nödvändig förnyelse av produktion som i dag försvåras av investerare
            som inte har ett längre tidsperspektiv än några dagar eller veckor
            framåt. I stället för dagens investerare som hellre leds av börskurser
            skulle de ta mer hänsyn till ett mer långsiktigt ansvar och mer
            omtanke om verksamhetens utveckling.
          </note>
          <note>
            I dag får AP-fondens placeringar inte tillgodose näringspolitiska
            eller sysselsättningspolitiska mål.
          </note>
          <note>
            Därtill motverkas statligt ägande av företag genom att det finns
            begränsningar vad gäller AP-fondens ägarandel i enskilda företag.
            Samtidigt finns det i dag ett utbrett missnöje med de utpräglat
            kortsiktiga placeringshorisonter som styr mycket av verksamheterna
            på investeringsmarknaden. Vissa bedömare anser också att de snäva
            avkastningsmotiven bidragit till oro på finansiella marknader
            med negativa återverkningar på sysselsättning och produktion.
          </note>
          <note>
            Vi menar att AP-fondsmedlen i större utsträckning borde utnyttjas
            för att möjliggöra en högre och uthålligare tillväxt i svensk
            ekonomi. Den avgörande förutsättningen för att vi ska kunna klara
            de framtida pensionskostnaderna är att vi kan upprätthålla en
            hög sysselsättning och en låg arbetslöshet. Det förutsätter bland
            annat ett starkt svenskt näringsliv. För att kunna få detta förutsätter
            det i sin tur framgångsrika små och stora svenska företag. Och
            detta förutsätter att vi har en väl fungerande offentlig sektor.
          </note>
          <note>
            Vänsterpartiet anser att ett starkt svenskt näringsliv förutsätter
            en aktiv och målmedveten näringspolitik. Svenskt näringsliv befrämjas
            inte av en snäv fokusering på avkastningsmål och ideologiska blockeringar
            i synen på statligt ägande.
          </note>
          <note>
            Den offentliga sektorn äger nära 10 % av börsvärdet. Det så kallade
            löntagarkapitalet, det vill säga pensionsfonder, stiftelser och
            partssammansatta försäkringsfonder, äger närmare 14 % av börsvärdet.
          </note>
          <note>
            Både den offentliga sektorns kapital och det så kallade löntagarkapitalet
            utgör ett passivt ägande. Genom denna passivitet bidrar man till
            att finansfamiljer kan behålla makten i storföretagen via röststarkare
            aktier och ask-i-ask-ägande. Den så kallade Wallenbergssfären
            är fortfarande den största makthavaren genom sitt innehav av röststarka
            aktier och genom strategisk fördelning av sitt ägande. Mer än
            en halv miljon anställda var i juni 2001 beroende av besluten
            i detta maktimperium. Börsfallet under 2002 har knappast ändrat
            denna maktstruktur på något grundläggande sätt.
          </note>
          <note>
            Om man lyfter blicken något kan man konstatera att världens löntagare
            genom sitt samlade pensionskapital äger mer än vad som motsvarar
            värdet på världens tre ledande börser. Ändå har det inte gett
            något större genomslag i att demokratisera den ekonomiska makten.
            Debatten om en mer aktiv ägarroll för löntagarägda pensionsfonder
            är mer aktiv i andra länder än i Sverige. Bland annat har den
            kanadensiska fackföreningsrörelsen aktivt använt sina pensionsfonder
            för att begära styrelseposter och bedriva näringspolitik i de
            ägda företagen. I detta har de fått stöd via skattelagstiftningen
            i Kanada. Det är krav som vi i
          </note>
          <note>
            Vänsterpartiet har drivit på här men som vi ännu inte har fått
            gehör för.
          </note>
          <note>
            Vi har konstaterat att Tredje AP-fonden har tagit steg mot att
            bli en mer aktiv ägare i de företag som man placerar pensionstillgångarna
            i. Ett sådant agerande från samtliga AP-fonder skulle kunna bli
            en välbehövlig motvikt till kortsiktig aktiespekulation.
          </note>
          <note>
            En sådan utveckling borde uppmuntras, och därför föreslår Vänsterpartiet
            regeringen att tillsätta en utredning som ska utmynna i nya riktlinjer
            så att staten via fonderna ska kunna bli en mer aktiv och långsiktig
            ägare.
          </note>
          <note>
            Jag har också noterat att Sjunde AP-fondens förvaltning av Premievalsfonden
            ska ta hänsyn till miljö och etik i placeringsverksamheten utan
            att ge avkall på det övergripande målet om hög avkastning. Men
            det är fortfarande otillräckligt och även det som utskottsmajoriteten
            skriver i sitt ställningstagande, att man i fonderna behandlar
            frågan om kompensationssystem till styrelser, ledningar och övriga
            anställda.
          </note>
          <note>
            Det är väl i och för sig positivt att det sägs att villkor bör
            ställas på en styrelse och på sammansättningen av styrelsen.
          </note>
          <note>
            Andra AP-fonden uppger i sin ägarpolicy att fonden ska verka
            för en jämn könsfördelning i styrelserna.
          </note>
          <note>
            Första AP-fonden säger att man ska eftersträva ett ökat antal
            kvinnliga ledamöter i styrelserna i de företag där fonden är ägare.
          </note>
          <note>
            Men verkligheten talar sitt tydliga språk. I de svenska börsnoterade
            bolagens styrelser har andelen kvinnor under många år legat runt
            5 %. Det behövs, precis som s, v och mp skriver i det så kallade
            121-
          </note>
          <note>
            punktsprogrammet, en översyn av lagstiftningen för att säkerställa
            en ökad kvinnorepresentation i bolagsstyrelserna.
          </note>
          <note type="speaker">
            Anf. 4 GUNNAR AXÉN (m) replik:
          </note>
          <note>
            Herr talman! Ibland försvinner substansen i ett anförande bland
            alla ord. För en som missade Siv Holmas poäng i hennes anförande
            så var den att man ska kunna använda de pensionsmedel som i dag
            är fonderade och investerade i AP-fondssystemet. Man ska kunna
            använda pensionsmedlen för att förverkliga
          </note>
          <note>
            Vänsterpartiets politiska ambitioner genom att styra företagen
            som AP-fonderna äger andelar i.
          </note>
          <note>
            Siv Holma säger själv att hon är beredd att låta fokuseringen
            på tillväxten brytas, på värdeökningen, i
          </note>
          <note>
            AP-fondssystemet till förmån för att förverkliga
          </note>
          <note>
            Vänsterpartiets politiska ambitioner. Då är frågan, Siv
          </note>
          <note>
            Holma:
          </note>
          <note>
            Hur mycket är Siv Holma beredd att sänka de framtida pensionerna
            för att förverkliga Vänsterpartiets egna syften och ambitioner
            med det statliga företagsägandet?
          </note>
          <note type="speaker">
            Anf. 5 SIV HOLMA (v) replik:
          </note>
          <note>
            Herr talman! Det är en väldigt konstig beskrivning som Gunnar
            Axén gör sig till språkrör för. Vad jag har talat om i mitt anförande
            är att det absolut viktigaste för att klara pensionsåtagandena
            är att vi har en hög sysselsättning och en låg arbetslöshet. Vad
            jag också talar för är att man ska sträva efter detta genom att
            bli en mer aktiv ägare.
          </note>
          <note>
            Varför ska staten vara någon form av Kalle bakom målet när man
            kan vara mer aktiv på spelplanen och se till att hemmalaget vinner
            matchen så att säga.
          </note>
          <note>
            Därför tycker vi att man ska titta närmare på de här riktlinjerna.
            Naturligtvis strävar vi efter att förvalta pensionspengarna på
            bästa sätt. Men vi tycker att bästa sättet att förvalta pensionspengarna
            är att se till att vi har hög sysselsättning och låg arbetslöshet.
          </note>
          <note>
            Vad har Gunnar Axén emot en sådan ambition?
          </note>
          <note type="speaker">
            Anf. 6 GUNNAR AXÉN (m) replik:
          </note>
          <note>
            Herr talman! Om Siv Holma vill göra något åt detta med hög arbetslöshet
            och skapa bättre förutsättningar för företagen att anställa fler
            människor har hon ju alla möjligheter till detta, med tanke på
            att
          </note>
          <note>
            Vänsterpartiet utgör ett stödparti till Socialdemokraterna. Där
            har ni budgetpolitik, ekonomisk politik, arbetsmarknadspolitik
            och mycket annat som ni kan engagera er i.
          </note>
          <note>
            Men när det nu gäller det statliga företagsägandet via AP-fonderna
            - det som i framtiden ska generera pengar och garantera våra framtida
            pensioner - säger
          </note>
          <note>
            Siv Holma att det är viktigare att använda dessa miljarder till
            att styra företagen i den riktning som
          </note>
          <note>
            Vänsterpartiet tycker är riktig - detta snarare än att fokusera
            på att AP-fonderna ska ge så stor avkastning som möjligt utan
            att för den skull riskera skattebetalarnas och de framtida pensionärernas
            pengar - alltså en så stor avkastning som möjligt så att vi kan
            garantera de framtida pensionerna.
          </note>
          <note>
            Siv Holma, svara på frågan om hur mycket Vänsterpartiet är berett
            att minska de framtida pensionsutbetalningarna för att i stället
            använda pengarna till att styra företagen på ett sätt som behagar
            Vänsterpartiet!
          </note>
          <note type="speaker">
            Anf. 7 SIV HOLMA (v) replik:
          </note>
          <note>
            Herr talman! Jag tycker att den praktik som
          </note>
          <note>
            Vänsterpartiet i riksdagen varit med om att arbeta för under
            de år som gått har visat att vi har en väldigt god ekonomisk utveckling
            i landet. Den ekonomiska utvecklingen är så god att inte något
            av Gunnar
          </note>
          <note>
            Axéns exempel vad gäller andra länder riktigt kan jämföras på
            samma nivå. Den retorik som Gunnar
          </note>
          <note>
            Axén gör sig till språkrör för tycker jag inte stämmer med verkligheten.
          </note>
          <note>
            Vad vi är ute efter är att fokusera på rätt saker.
          </note>
          <note>
            "Ekonomi", som Gunnar Axén beskrev i sitt anförande, är liksom
            inget neutralt värdeladdat ord, utan det handlar om hur man angriper
            de ekonomiska förutsättningar som finns. Vi har pekat på att Tredje
            AP-
          </note>
          <note>
            fonden har tagit steg i rätt riktning. Man ser till de här sakerna
            och värderar sina placeringar på ett sådant sätt att fler jobb
            skapas på lång sikt. Man har tagit små, men viktiga, steg.
          </note>
          <note>
            Här tycker vi att regeringen borde göra en utredning, där vi
            gärna deltar, för att skapa bättre villkor, riktlinjer, för AP-fonderna
            när det gäller att agera på ett sådant sätt att vi också i framtiden
            kan ha hög sysselsättning och låg arbetslöshet.
          </note>
          <note type="speaker">
            Anf. 8 GUNNAR NORDMARK (fp) replik:
          </note>
          <note>
            Herr talman! Det är lätt att instämma i det som
          </note>
          <note>
            Siv Holma sade om ekonomisk tillväxt - bland annat att bra sysselsättning
            är en av de avgörande förutsättningarna för hur de framtida pensionerna
            utvecklas.
          </note>
          <note>
            Där är vi överens.
          </note>
          <note>
            Däremot är frågan hur man når detta mål och vilken roll AP-fonderna
            ska spela här.
          </note>
          <note>
            Jag tycker nog, med tanke på vad som tidigare sagts, att Siv
            Holma var mycket klargörande om vad hon vill använda AP-fonderna
            till. Dessutom tycker jag att hon ordentligt visade bockfoten;
            det måste jag säga. Siv Holma och hennes parti vill ju använda
            AP-
          </note>
          <note>
            fonderna för att uppnå den politik som man tycker är riktig -
            att bryta kapitalets makt och så vidare. Dessutom nämndes koncentration
            som man vill bli av med.
          </note>
          <note>
            Det kan man ha synpunkter på. Men skälet till att vi konstruerade
            AP-fonderna som buffertfonder var ju att det, oavsett den ekonomiska
            politik som förs, i pensionssystemet ska finnas en rejäl buffert
            som är sådan att hänsyn kan tas till svängningar beroende på konjunkturen
            eller på hur den ekonomiska politiken ser ut.
          </note>
          <note>
            Med Vänsterpartiets och Siv Holmas förslag slås detta undan.
            Rörande valet mellan att säkra de framtida pensionerna och att
            genomföra den näringspolitik som Vänsterpartiet står för ställer
            jag följande fråga till Siv Holma: Vad ska då fonderna välja när
            det gäller deras placering?
          </note>
          <note type="speaker">
            Anf. 9 SIV HOLMA (v) replik:
          </note>
          <note>
            Herr talman! Jag förstår inte frågeställaren här.
          </note>
          <note>
            Det ena utesluter inte det andra. Att bedriva en aktiv näringspolitik
            innebär inte att "slösa bort" de slantar som finns, utan det förhåller
            sig precis tvärtom. Det handlar om att göra sådana placeringar
            att man säkerställer att vi i fortsättningen har hög sysselsättning
            och låg arbetslöshet. Man behöver inte välja - det är inte fråga
            om antingen-eller. Det finns ju mycket av det inom den borgerliga
            konstellationen, alltså att man måste säga nej till den offentliga
            sektorn och ja till allt som näringslivet och den privata sektorn
            håller på med.
          </note>
          <note>
            Vi ser den offentliga sektorn och den privata sektorn som sektorer
            som kompletterar varandra. När vi har diskuterat de här sakerna
            har jag upplevt att Folkpartiet också har haft den uppfattningen.
            Men det blir konstlat - det blir ideologiska blockeringar - i
            det här sammanhanget.
          </note>
          <note>
            Vi tycker att det är viktigt att också de som har pengarna, som
            placerar pensionspengarna, kan utöva en aktiv ägarroll - precis
            som inom den privata sektorn. Vad är det för rättvisa att man
            inom privat sektor kan vara hur aktiv som helst, medan man när
            det handlar om offentlig sektor ska vara så passiv? Varför? Varför
            inte, som när det gäller Kanada och deras fonder för löntagarnas
            pensionspengar, vara mer aktiv och se till att skapa en positiv
            utveckling när det gäller sysselsättningen?
          </note>
          <note type="speaker">
            Anf. 10 GUNNAR NORDMARK (fp) replik:
          </note>
          <note>
            Herr talman! På 70-talet bedrev man aktiv statlig näringspolitik
            till exempel i Landskrona. Det ansågs gynna sysselsättningen att
            låta miljardbelopp flyta in i den svenska varvsnäringen. Stålverk
            80 kan nämnas som ett annat sådant statligt projekt. I dag vet
            vi att hade AP-fondernas pengar använts till detta skulle pensionärernas
            pengar ha ätits upp. Vår poäng är att
          </note>
          <note>
            AP-fonderna som buffertfonder, oavsett vilken näringspolitik
            som förs, måste användas för att säkerställa pensionerna. De ska
            alltså så att säga fungera oberoende av den övriga politiken.
            Det är detta som är vår poäng.
          </note>
          <note>
            Om Siv Holma misslyckas och vi lyckas, eller tvärtom, ska inte
            spela någon roll för om AP-
          </note>
          <note>
            fonderna kan fullgöra sin uppgift som buffertfonder eller inte.
            Det är därför som vi vill att de renodlat ska se till att ge den
            avkastning som föreskrivits.
          </note>
          <note type="speaker">
            Anf. 11 SIV HOLMA (v) replik:
          </note>
          <note>
            Herr talman! Från Folkpartiets sida sades det i det första replikskiftet
            att det handlar om att kunna ha någotsånär likartade mål i sammanhanget.
            Men det handlar väl om på vilket sätt man ska uppnå att pensionspengarna
            kan säkerställas.
          </note>
          <note>
            Vår ambition är nya riktlinjer för AP-fonderna så att de kan
            vara mer aktiva i sin ägarroll just för att säkerställa de framtida
            pensionsutbetalningarna. Det anser vi görs på bästa sätt genom
            att se till att det är hög sysselsättning och låg arbetslöshet.
            Därför menar vi att de ambitionerna kan motverkas om man är för
            passiv. Vi vill att man ska vara mer aktiv, och vi vill ha en
            aktivare ägarroll i de här sammanhangen just för att klara säkerställandet
            av de framtida pensionsutbetalningarna. Där ser vi staten som
            en viktig aktör
          </note>
          <note>
            - framför allt av demokratiskäl men också av andra skäl.
          </note>
          <note type="speaker">
            Anf. 12 BO BERNHARDSSON (s):
          </note>
          <note>
            Herr talman! Utskottet föreslår alltså att skrivelsen om AP-fondernas
            verksamhet ska läggas till handlingarna. Ett par kommentarer till
            själva skrivelsen och fondernas verksamhet kan dock vara på sin
            plats innan jag övergår till att diskutera de motioner som också
            behandlas i betänkandet.
          </note>
          <note>
            För det första: Fonderna har sammantaget hävdat sig bra om man
            ser på resultaten i förhållande till jämförelseindex.
          </note>
          <note>
            För det andra: De svaga, i absoluta tal räknat, resultaten beror
            på nedgången, för att inte säga raset, på världens aktiemarknader
            under 2001.
          </note>
          <note>
            För AP-fondernas del hör det till bilden att de, som en följd
            av det nya pensionssystemets tillkomst, fick en ny organisation
            och nya placeringsregler. Det innebar bland annat utökade möjligheter
            att placera i börsnoterade aktier och utländska tillgångar. Den
            förändring av fondernas portföljer som sedan genomfördes under
            kort tid är, som utskottet konstaterar, sannolikt den största
            portföljförändringen i svensk finansiell historia.
          </note>
          <note>
            Vi kan så här i efterhand slå fast att år 2001 var en ogynnsam
            tidpunkt för en så omfattande och snabb övergång från räntebärande
            papper till aktier just därför att nedgången på de internationella
            aktiemarknaderna fortsatte under 2001 och har fortsatt under
          </note>
          <note>
            2002.
          </note>
          <note>
            Vi kan, också det i efterhand, konstatera att exempelvis en långsammare
            övergång från räntebärande papper till aktier skulle ha inneburit
            en mindre riskexponering.
          </note>
          <note>
            Nu är det säkert några som säger att det är lätt att vara efterklok,
            och det är så sant. Men att vara efterklok är ett av våra viktigaste
            uppdrag. Efterklokhet är bara ett annat ord för utvärdering. Det
            är viktigt att utvärdera och dra lärdom. Därför har utskottet
            velat peka på denna olyckliga omständighet när det gäller förändringen
            i portföljerna.
          </note>
          <note>
            Tre motioner behandlas i betänkandet. I motion
          </note>
          <note>
            Fi49 krävs en avveckling av Sjätte AP-fonden. Motiven bakom härrör,
            som jag ser det, från en marknadsoch privatiseringsfundamentalism
            enligt vilken varje statlig näringspolitisk verksamhet inom områden
            som riskkapitalförsörjning och företagande är förkastlig.
          </note>
          <note>
            Så här skriver man i den moderata reservationen:
          </note>
          <note>
            "Vi anser att det privata sparandet är grunden för näringslivets
            riskkapitalförsörjning." Visst är det så.
          </note>
          <note>
            Även om man inte har någon invändning mot den formuleringen,
            det finns ingen anledning till det, utesluter inte ett sådant
            konstaterande att också samhället har en roll att spela, både
            som företagsägare och när det gäller att tillhandahålla riskkapital.
            Jag vet - jag har i olika roller följt diskussionen om riskkapital
            - att det ständigt finns en efterfrågan på statliga insatser på
            riskkapitalområdet. Innovatörer, uppfinnare och nya och blivande
            företagare menar att det finns brister i det privata riskkapitalförsörjningssystemet.
            Ständigt finns det ett krav att staten på olika sätt ska agera.
            Det är inte svårt att se om man inte blundar med ena ögat. Det
            privata sparandet är grunden för riskkapitalförsörjning, men det
            innebär inte att det är den enda verksamheten. Det innebär inte
            att inte staten också har en roll på det här området.
          </note>
          <note>
            Reservanterna försöker dessutom hävda att Sjätte
          </note>
          <note>
            AP-fonden var feltänkt från början. Varför då? frågar man sig.
            Jo, därför att bara en del av fondens medel är placerade i onoterade
            bolag. Uppgiften var ju att satsa på nya och nytillträdande företag
            - det är detta som är uppgiften.
          </note>
          <note>
            Frågan är vem som tänker fel. Sjätte AP-fondens andelar i onoterade
            aktier växer under tidens lopp, ganska långsamt. Det tror vi är
            en klok policy just därför att riskexponeringen är något större
            och att analyserna bakom sådana satsningar på nya företag och
            onoterade bolag rimligen bör göras och görs mera omsorgsfullt.
          </note>
          <note>
            I reservation 2 tillstyrks motion Fi49 delvis och delvis på samma
            grunder, att staten inte ska bedriva näringspolitik, i varje fall
            inte med pensionspengar.
          </note>
          <note>
            Gunnar Nordmark säger att även om Sjätte AP-
          </note>
          <note>
            fonden faktiskt har skött sig och uppvisar ett gott resultat
            ska den ändå avvecklas och inte ha de uppgifter kvar som den har
            i dag. Det är väl ett utslag av det som jag kallar för privatiseringsfundamentalism,
            att även om vi ser att den fungerar ska vi i alla fall avveckla
            verksamheten i dess nuvarande former.
          </note>
          <note>
            Varför det?
          </note>
          <note>
            Så går jag över till de andra motionerna, nämligen
          </note>
          <note>
            Fi257 och Fi288. Där reses krav som går i nära nog diametralt
            motsatt riktning jämfört med dem i motion
          </note>
          <note>
            Fi49. Man vill stärka de sysselsättningspolitiska och näringspolitiska
            målen vad gäller AP-fondernas verksamhet. De ska, som det sägs,
            fungera som motvikter till kortsiktiga spekulationsintressen.
          </note>
          <note>
            Utgångspunkten är rätt vällovlig, för den är en kritisk diskussion
            om den moderna kapitalismen, vi kan kalla den fondkapitalism,
            eller något annat. Man pekar på kortsynthet och rätt snäva perspektiv
            på företagande som inte sällan faktiskt utmärker de nya, anonyma
            och på marknaden allt viktigare fonderna i deras egenskap av ägare.
          </note>
          <note>
            Motionärerna kallar dem för de lata kapitalisterna.
          </note>
          <note>
            Andra har kallat dem för ansiktslösa. Ytterligare andra har kritiserat
            fenomenet och talat om kvartalskapitalism.
          </note>
          <note>
            En sådan kritisk diskussion om hur vår tids kapitalism fungerar
            och vad man skulle kunna göra för att förbättra den är synnerligen
            angelägen att föra. Den pågår för övrigt också i näringslivet,
            i kretsar som långt ifrån tillhör politikens vänster. Alltså:
            Låt oss föra den. Jag kan inte utesluta att en sådan debatt så
            småningom får konsekvenser också för AP-
          </note>
          <note>
            fondssystemet. Men där befinner vi oss inte i dag -
          </note>
          <note>
            långt ifrån enligt min uppfattning.
          </note>
          <note>
            Därför måste kraven i motionerna avvisas. Riktlinjerna för AP-fonderna
            bör ligga fast. Tillgångarna ska förvaltas så att de ger bästa
            möjliga avkastning i förhållande till riskerna. Ytterligare sysselsättningspolitiska
            eller näringspolitiska mål eller uppgifter, utöver de som alltså
            redan gäller Sjätte AP-fonden, bör inte läggas ovanpå den grundläggande
            uppgiften.
          </note>
          <note>
            Det innebär inte att det inte är viktigt att fortsätta att föra
            en kritisk diskussion.
          </note>
          <note>
            Det är ytterligare två argument bakom detta. Det handlar som
            renodling. Jag tror i allmänhet inte på ett man i samma uppdrag
            ska blanda för många och delvis motstridiga uppgifter. Som princip
            ska man försöka renodla, och det gör vi i AP-fondernas inriktning
            och de direktiv som vi har lagt fast för dem.
          </note>
          <note>
            Men självklart bör inriktningen i det här fallet ligga fast också
            av det enkla men viktiga skälet att pensionssystemet ingår i en
            bred politisk uppgörelse, som är tänkt att bestå under lång tid.
          </note>
          <note>
            Ännu en gång: Det innebär inte att vi inte ska diskutera brister
            i den moderna kapitalismen och naturligtvis försöka komma fram
            till åtgärder som skulle förbättra dess funktionssätt.
          </note>
          <note>
            Herr talman! Jag yrkar bifall till utskottets förslag och avslag
            på motionerna Fi49, Fi257 och Fi288, vilket förhoppningsvis har
            framgått av mitt inlägg.
          </note>
          <note type="speaker">
            Anf. 13 GUNNAR AXÉN (m) replik:
          </note>
          <note>
            Herr talman! Bo Bernhardsson motiverar den sjätte AP-fondens
            verksamhet med att det finns en efterfrågan på statligt riskkapital.
            Men det beror ju på att sparande och investeringar är så hårt
            beskattade.
          </note>
          <note>
            Det kom ju också P-O Edin fram till i sin rapport häromveckan.
          </note>
          <note>
            Lösningen på detta med att sparande och investeringar är så hårt
            beskattade att vi inte får fram tillräckligt med riskkapital är
            ju att sänka skatterna. Det är ett förslag som har framförts många
            gånger tidigare, men det har kanske inte riktigt ännu har trängt
            in hos Socialdemokraterna som lösningen på ett problem. Men det
            är en möjlig lösning, det kan jag garantera.
          </note>
          <note>
            Den fråga som jag skulle vilja ha svar på av Bo
          </note>
          <note>
            Bernhardsson är hur han kan försvara att staten spekulerar med
            skattebetalarnas pengar - med de framtida pensionärernas pensioner
            - och med det som en gång i framtiden ska utgöra pensionspengar
            och använder dem som riskkapital i nystartade företag. Hur kan
            han försvara detta?
          </note>
          <note type="speaker">
            Anf. 14 BO BERNHARDSSON (s) replik:
          </note>
          <note>
            Herr talman! Naturligtvis är Gunnar Axéns lösning på problemet
            - precis som på alla problem - att man ska genomföra skattesänkningar.
            Den här kunskapen har inte trängt in hos Socialdemokraterna, säger
            Gunnar Axén. Nej, jag hoppas att den inte tränger in heller.
          </note>
          <note>
            Det är nämligen så här att alldeles oavsett hur mycket man sänker
            skatterna på kapital kommer det -
          </note>
          <note>
            det är liksom marknadens logik - att söka sig till de allra enklaste
            vinsterna. Det söker sig inte i den utsträckning som skulle behövas
            till de områden där det behövs innovationskapital och nytt kapital
            till företagen. Det är marknadens logik, Gunnar Axén. Så är det.
          </note>
          <note>
            Även om vi sänker skattesatserna till noll är det min övertygelse
            att det alltid kommer att finnas ett behov av samhällsinsatser
            på sådana områden som riskkapitalförsörjning och risktagande,
            inte minst när det gäller innovativ verksamhet och ny verksamhet.
          </note>
          <note>
            Sedan ställdes det en fråga, och den ska ju besvaras. Hur kan
            vi försvara att man spekulerar med pensionspengar? Man kan ju
            filosofiskt fråga sig om man inte får ta risker med pensionspengar,
            vem kan då använda dem för satsa i aktier? Kan bankerna få göra
            det? Kan någon få göra det över huvud taget?
          </note>
          <note>
            Svaret är naturligtvis att även framtida pensionärer är betjänta
            av ett det sker en industriell utveckling och en utveckling av
            näringslivet. Av det skälet måste det finnas olika aktörer som
            ställer upp med riskkapital. Det är också framtida pensionärer
            betjänta av.
          </note>
          <note type="speaker">
            Anf. 15 GUNNAR AXÉN (m) replik:
          </note>
          <note>
            Herr talman! Det som Bo Bernhardsson sade var egentligen väldigt
            klargörande. Han sade att även om skatten är noll kommer det att
            finnas ett behov av statligt riskkapital. Det måste i så fall
            röra sig om riskkapital till företag och projekt där inte någon
            på marknaden bedömer att det finns någon som helst möjlighet till
            framtida vinst så därmed är man inte beredd att satsa något riskkapital.
            Det är till förlustprojekt och projekt som redan på förhand är
            dömda att misslyckas som det behövs statligt riskkapital. Det
            är det statliga riskkapitalet som Bo Bernhardsson vill använda
            Sjätte AP-fondens pensionspengar till.
          </note>
          <note>
            Det är väldigt klargörande att det är spekulativ verksamhet i
            högriskprojekt som Bo Bernhardsson menar att man ska använda pensionspengarna
            till. Då finns det all anledning att varna medborgarna för att
            denna verksamhet pågår.
          </note>
          <note>
            Men jag tackar för Bo Bernhardssons klargörande.
          </note>
          <note>
            Det handlar alltså om pensionspengar till högriskprojekt där
            det inte finns några kapitalister på marknaden som är beredda
            att satsa riskkapital och investera.
          </note>
          <note type="speaker">
            Anf. 16 BO BERNHARDSSON (s) replik:
          </note>
          <note>
            Herr talman! Jag talar inte enbart om Sjätte AP-
          </note>
          <note>
            fonden. Den har en roll när det gäller statliga insatser på riskkapitalområdet.
            Det är inte den slutgiltiga och totala rollen.
          </note>
          <note>
            Sjätte AP-fonden bedriver ju en verksamhet. Precis innan här
            kunde vi höra att den sköter sin verksamhet bra. Resultatet går
            väl att jämföra med andra liknande verksamheter.
          </note>
          <note>
            Men vi har olika syn, det är alldeles uppenbart.
          </note>
          <note>
            Gunnar Axén tror att om vi bara sänker skatterna kommer alla
            bra idéer att få riskkapital från den privata riskkapitalförsörjningen.
            Jag är inte säker på det.
          </note>
          <note>
            Jag tror att det behövs konkurrenter - det är ett ord som Gunnar
            Andrén borde kunna ta till sig. Jag tror att det behövs konkurrens
            även på de områden som handlar om riskkapitalförsörjning.
          </note>
          <note>
            Herr talman! Jag tror att samhället fortsatt kommer att ha en
            roll i det här sammanhanget. Men där har vi inte samma åsikt.
          </note>
          <note type="speaker">
            Anf. 17 SIV HOLMA (v) replik:
          </note>
          <note>
            Herr talman! Jag vill börja med att uttrycka min uppskattning
            över det korrekta sätt på vilket Bo
          </note>
          <note>
            Bernhardsson beskriver Vänsterpartiets motioner i detta ärende.
            Han har också förstått våra ambitioner om att vi vill ha nya riktlinjer
            för placering av AP-
          </note>
          <note>
            fondsmedlen. Egentligen är det inte speciellt långt till att
            bifalla Vänsterpartiets förslag om att tillsätta en utredning
            för att få i gång denna debatt som, såvitt jag förstår, också
            Bo Bernhardsson är besjälad av att man ska få i gång.
          </note>
          <note>
            I detta sammanhang vill jag ställa en fråga. Jag beskrev kort
            den kanadensiska modellen där löntagarna har möjlighet att använda
            sina pensionspengar på ett mer aktivt sätt. Vilken syn har Bo
            Bernhardsson på den modellen?
          </note>
          <note type="speaker">
            Anf. 18 BO BERNHARDSSON (s) replik:
          </note>
          <note>
            Herr talman! Den modellen har diskuterats ett tag, och den är
            ju i och för sig intressant. Men ett problem med den kanadensiska
            modellen är ju att den förutsätter skattesubventioner av aktiesparandet.
            Men den får väl ingå i den här diskussionen, som också jag tycker
            är viktig, om hur man ska komma till rätta med bristerna i spekulationskapitalismen.
          </note>
          <note>
            Trots allt tycker jag nog att det är en bit kvar till att bifalla
            Vänsterpartiets förslag av just de skälet att vi i dag diskuterar
            AP-fondssystemet och hur det ska fungera. Jag håller fast vid
            den uppfattningen att man bör ha en renodling av uppgifterna -
            i alla fall tills vidare, såvitt jag nu ska se - och de ska ligga
            fast som de gör i dag. Sedan får vi fortsätta att föra diskussionen.
          </note>
          <note type="speaker">
            Anf. 19 SIV HOLMA (v) replik:
          </note>
          <note>
            Herr talman! Det är viktigt att det socialdemokratiska partiet
            och dess representanter i regeringen initierar en debatt. Detta
            med att tillsätta en utredning som ska utarbeta nya riktlinjer,
            på vilket sätt anser Bo
          </note>
          <note>
            Bernhardsson att man annars ska initiera en debatt så att det
            verkligen blir samma tryck som det finns i andra länder?
          </note>
          <note>
            Historien talar om att mycket av debatten dog i samband med resultatet
            av löntagarfonderna. Men med tanke på det vi ser av företagsflytt
            tycker jag att det finns all anledning att statens ägande blir
            mer aktivt och att staten kan vara den positiva kraft som den
            faktiskt kan vara. Staten borde ta det utrymme som ändå finns
            och inte bara lämna allting till det privata och marknadskrafterna
            att lösa. Där har vi ju sett förskräckande resultat.
          </note>
          <note type="speaker">
            Anf. 20 BO BERNHARDSSON (s) replik:
          </note>
          <note>
            Herr talman! Den enkla utgångspunkten är ju att vi menar att
            riktlinjerna ska ligga fast. Därför vill vi inte ha någon utredning
            om riktlinjerna för AP-
          </note>
          <note>
            fonderna.
          </note>
          <note>
            Debatten är mycket större än så, precis som instrumentet för
            att hävda sysselsättningspolitiska intressen. Den kan föras både
            här i kammaren och i andra sammanhang, eftersom den bara är i
            sin linda.
          </note>
          <note>
            Den debatten bör framför allt föras i medierna och i samhället
            i stort innan vi här i kammaren gör beställningar till regeringen.
          </note>
          <note>
            Jag tycker att debatten precis har börjat, och den är angelägen
            att föra.
          </note>
          <note type="speaker">
            Anf. 21 JÖRGEN JOHANSSON (c):
          </note>
          <note>
            Herr talman! Många äldre känner i dag oro över hur samhället
            ska klara av framtidens pensioner.
          </note>
          <note>
            Frågan om hur AP-fonderna sköts är alltså en viktig fråga för
            våra medborgare. Det är viktigt att vi ser till att vi får tillväxt
            och att vi klarar att ge pensionärerna den trygga ålderdom de
            har sett fram emot.
          </note>
          <note>
            Riksdagen beslutade om en reformering av pensionssystemet för
            några år sedan. Den innebar att nya fonder skapades och att möjligheten
            att spara i börsnoterade aktier och utländska papper ökade. Placeringen
            i aktier har knappast varit någon framgångsrik placering under
            de gångna åren. Instabiliteten på börsen med fallande aktiekurser
            och företag som i allt större utsträckning lämnar landet har inte
            rosat marknaden.
          </note>
          <note>
            Sjätte AP-fondens inriktning som riskkapitalfond för små och
            medelstora företag ser vi från Centerpartiet som positiv. Fondens
            inriktning bidrar till en ansvarsfull och positiv utveckling av
            företagen i Sverige och därmed den tillväxt som vi eftersträvar.
            Jag delar dock Moderaternas ifrågasättande av hur ambitionen har
            uppfyllts i fonden. Trots allt kan vi konstatera att en mindre
            del av fondens placeringar har gått till de icke börsnoterade
            bolagen.
          </note>
          <note>
            Herr talman! AP-fondernas nominella avkastning om minus 4,4 %
            för året ska jämföras med föregående års resultat om 4 %. Den
            reella avkastningen, med inflationen inräknad, visar på en negativ
            utveckling om 7,1 %.
          </note>
          <note>
            Utvecklingen på fondmarknaden gör att jag delar regeringens bedömning
            att målformuleringen utifrån pensionssystemets långsiktiga åtaganden
            är bristfällig. Det är därför positivt att regeringen avser att
            hålla fondernas arbete under uppsikt. Jag vill då betona att här
            bör man speciellt bevaka Sjätte AP-fondens inriktning så att den
            följs efter de ambitioner man har skissat.
          </note>
          <note>
            Herr talman! En fondförvaltning med dagens turbulens kräver en
            aktiv hantering från styrelserna för att ge de resultat som vi
            vill uppnå. Nuvarande utveckling på marknaden skapar en oro hos
            våra pensionärer och blivande pensionärer. Det är därför viktigt
            att vi aktivt följer utvecklingen på det här området.
          </note>
          <note>
            Jag vill med detta, herr talman, yrka bifall till utskottets
            förslag.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 8 §.)
          </note>
          <note>
            5 § Ersättning vid flygolyckor
          </note>
          <note>
            Föredrogs lagutskottets betänkande 2002/03:LU2
          </note>
          <note>
            Ersättning vid flygolyckor (prop. 2002/03:18).
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under 8 §.)
          </note>
          <note>
            6 § Samhällsplanering, bostadsförsörjning och byggande
          </note>
          <note>
            Föredrogs bostadsutskottets betänkande 2002/03:BoU1
          </note>
          <note>
            Utgiftsområde 18 Samhällsplanering, bostadsförsörjning och byggande
            (prop. 2002/03:1 delvis).
          </note>
          <note type="speaker">
            Anf. 22 GÖRAN HÄGGLUND (kd):
          </note>
          <note>
            Herr talman! Kristdemokraterna står bakom alla de reservationer
            med kristdemokratiska förtecken som finns i betänkandet, men jag
            nöjer mig med att yrka bifall till reservation nr 17.
          </note>
          <note>
            Eftersom vårt sammanhållna förslag till budget redan har fallit,
            kommer Kristdemokraterna att avstå från att delta i besluten om
            fördelningen inom utgiftsområdet som är en del av betänkandet.
            Vårt eget förslag till fördelning inom vår egen ram utvecklas
            i ett särskilt yttrande.
          </note>
          <note>
            Det här betänkandet handlar om ganska många olika frågor. Huvuddelen
            är budgeten för utgiftsområde 18 för det kommande året, men det
            innehåller också behandling av väldigt många motionsförslag, därav
            den stora mängden reservationer.
          </note>
          <note>
            Herr talman! Regeringens bostadspolitik är i långa stycken misslyckad.
            Bevisen för detta är otaliga.
          </note>
          <note>
            Bostadsbyggandet i vårt land ligger på en historiskt sett extremt
            låg nivå. Eftersom bostadsbristen i stora delar av landet är mycket
            stor - i 116 av landets kommuner råder en bristsituation - blir
            rörligheten på bostadsmarknaden låg. För många ungdomar är det
            svårt att komma in på bostadsmarknaden. Man får bo kvar hemma
            eller flytta från det ena tillfälliga boendet till det andra.
            Samtidigt som det råder bostadsbrist i många kommuner rivs fina
            bostäder i andra.
          </note>
          <note>
            Den låga investeringsnivån gör också att vi årligen sliter ned
            bostadskapitalet snabbare än vad vi investerar. Vi förbrukar mer
            boende än vad vi producerar och skjuter därmed en stor renoverings-
            eller nybyggnadsskuld framför oss.
          </note>
          <note>
            Men det finns tyvärr fler problem än så. Hyrorna i
          </note>
          <note>
            Sverige har stigit med 78 % under tio år, nästan tre gånger så
            mycket som för andra varor och tjänster.
          </note>
          <note>
            Boendet tar i anspråk ungefär en tredjedel av hushållens inkomster,
            vilket är mer än i de flesta andra länder.
          </note>
          <note>
            Vi har det lägsta byggandet i EU och minst antal lediga lägenheter.
            1,4 bostäder per 1 000 invånare byggdes under år 2000. Om man
            jämför med 1990
          </note>
          <note>
            har antalet lägenheter som byggs minskat med 72 %.
          </note>
          <note>
            Det här låter dystert. Vi kommer nog att få höra att det är en
            svartmålning, att vi pekar på det som inte fungerar. Det ligger
            naturligtvis i sakens natur att vi diskuterar det som vi inte
            är överens om, där vi är missnöjda med den politik som regeringen
            för. Det finns många punkter där vi är ense, men på det hela taget
            är bostadspolitiken i långa stycken ett stort misslyckande.
          </note>
          <note>
            Vad gör då regeringen? Vilka förslag har riksdagen fått möjlighet
            att behandla? Regeringen fortsätter sin politik med högt skattetryck
            med betydande svartverksamhet som följd, detaljregleringar och
            andra snedvridande ingrepp på bostadsmarknaden.
          </note>
          <note>
            För vår del ansvar vi att det är hög tid att lägga grunden för
            en bostadspolitik med långsiktigt stabila spelregler som ger förutsättningar
            för ökat byggande och ett billigare boende. Utgångspunkten för
            den politiken ska vara allas rätt till en ändamålsenlig bostad
            till en rimlig kostnad. Samtidigt måste bostadspolitiken formas
            utifrån den enskildes ansvar, möjligheter och skyldigheter. Det
            innebär att den enskildes rätt till ägande måste tillgodoses parallellt
            med att samhället garanterar en solidarisk bostadspolitik där
            även den som inte är köpstark har rätt till ett gott och tryggt
            boende.
          </note>
          <note>
            Herr talman! Regeringen har lovat 120 000 nya bostäder under
            mandatperioden, men det är inte mycket som talar för att man ska
            lyckas. Experternas misstroende mot regeringens förmåga att få
            fart på byggandet är närmast samstämmigt. Efter det att regeringens
            budget presenterades reviderades Boverkets och byggindustrins
            prognoser ned, inte upp, som jag gissar att regeringen hade hoppats
            på. Om Boverket och byggindustrin får rätt beträffande 2003, att
            byggandet då liksom i år stannar på ca 20 000 lägenheter, ja då
            nås inte målet ens om byggandet ökar med 50 % under 2004 och sedan
            ligger kvar på den nivån under de följande åren. Jag är beredd
            att här och nu ingå ett vad med majoritetens företrädare om att
            målet inte kommer att kunna uppnås. Sätter han emot?
          </note>
          <note>
            Vi kristdemokrater har föreslagit en komplettering av det bostadspolitiska
            målet. Det lyder så här:
          </note>
          <note>
            "Bostadspolitiken skall skapa incitament för byggandet och ägandet
            av bostadsfastigheter i alla olika upplåtelseformer."
          </note>
          <note>
            Förslaget betraktas av utskottsmajoriteten som en precisering
            av det bostadspolitiska målet, alltså det som man redan har, och
            man säger sig dela våra ambitioner men att regeringens förslag
            duger gott. Vi kristdemokrater anser att styrkan i vårt förslag
            är att det leder till en politisk fokusering på det som faktiskt
            måste åstadkommas under de kommande åren: ett ökat byggande och
            därmed fler bostäder.
          </note>
          <note>
            Kristdemokraterna har länge drivit kravet på skattemässiga åtgärder
            för att minska kostnaderna för byggande och boende. Vi vill avskaffa
            fastighetsskatten helt och hållet. Den är orättfärdig och orättvis.
          </note>
          <note>
            Den tar inte någon som helst hänsyn till hushållens förmåga att
            bära den skatt som man drabbas av. Med vårt förslag får kommunerna
            möjlighet att införa en avgift på maximalt 2 600 kr per år för
            småhus och maximalt 800 kr per lägenhet baserad på kommunernas
            självkostnader.
          </note>
          <note>
            Vi vill också sänka skatten på byggande av flerbostadshus genom
            en skattereduktion som motsvarar halva momskostnaden. Jag tror
            att detta är två mycket viktiga åtgärder för att få fart på byggandet
            och införa nya spelregler som skapar optimism och framtidstro
            på det här området.
          </note>
          <note>
            I en av de reservationer som vi har behandlas ett av de största
            hindren för ett ökat bostadsbyggande, nämligen de höga byggkostnaderna.
            Ända sedan 70-
          </note>
          <note>
            talet har byggkostnaderna stigit snabbare än konsumentprisindex.
            Det är en utveckling som måste vändas. Detta får inte fortgå.
          </note>
          <note>
            Inom byggsektorn råder en oligopolstruktur, det vill säga att
            få företag dominerar. Det finns exempel på att man delar upp marknaden
            mellan sig och driver upp priserna. Det gör att konsumenterna
            får betydligt högre kostnader än vad som borde vara nödvändigt.
          </note>
          <note>
            Vi anser att Konkurrensverket ska få en tydligare uppgift och
            mer resurser än hittills för att ägna kostnaderna i byggandet
            extra uppmärksamhet. Vi anser att det till Boverket knutna Byggkostnadsforum
            ska avvecklas och att resurserna tillförs Konkurrensverket för
            en kraftsamling på området.
          </note>
          <note>
            Det bör bli lättare för utländska företag att verka på den svenska
            marknaden. Samtidigt måste hinder mot produktivitetsutvecklingen
            i form av ålderdomliga detaljreglerade kollektivavtal ersättas
            med mer tidsenliga avtal. Även det omfattande bruket av svart
            arbetskraft måste stävjas. Det behövs bättre och hårdare kontroller.
            Möjligheterna att ingripa mot prisdrivande karteller förbättras
            genom en kriminalisering av medverkan i karteller.
          </note>
          <note>
            Vi har hittills haft den underliga ordningen att om man genomför
            ett checkbedrägeri eller något liknande är det självklart att
            man kan ställas till svars för detta som person. Men om vi, herr
            talman, företräder olika företag och delar upp marknaden oss emellan
            och vi blir påkomna i efterhand, är det inte så att vi riskerar
            straff, utan möjligen kan våra företag riskera en konkurrensskadeavgift,
            som det heter för att det inte ska ligga något större ansvar på
            den enskilde. Detta är fel.
          </note>
          <note>
            Det bör vara så att de som deltar i sådan här verksamhet som
            i allra högsta grad är kalkylerad kan ställas till personligt
            ansvar.
          </note>
          <note>
            När regeringen hösten 2000 lade fram sitt förslag till lag om
            kommunernas bostadsförsörjningsansvar motsatte sig Kristdemokraterna
            införandet av lagen.
          </note>
          <note>
            De invändningar som vi då hade har samma aktualitet i dag. Våra
            invändningar bygger på samma syn som kommer till uttryck i vår
            reservation beträffande lagen om allmänna bostadsföretag som infördes
            för att ersätta den så kallade stopplagen. Det står mer om detta
            i betänkandet.
          </note>
          <note>
            I båda fallen siktar regeringen på att inskränka den kommunala
            självstyrelsen och begränsa innebörden av äganderätten. I båda
            de här fallen har Lagrådet pekat på brister när de granskade förslagen.
            Egentligen syftar väl inte regeringen till att minska kommunernas
            möjligheter att bestämma, utan man vill minska kommunernas möjligheter
            att bestämma på ett annat sätt än vad regeringen anser att man
            ska bestämma. Det här får naturligtvis konsekvenser som tillsammans
            med många andra inskränkningar av det kommunala självstyret gör
            att kommunpolitiken får en allt mindre roll där valet av partier
            i kommunvalet spelar en allt mindre roll eftersom utrymmet för
            det kommunpolitiska arbetet begränsas. Jag tror att detta i sin
            förlängning kommer att leda till att vi får färre personer som
            vill delta i det lokala politiska arbetet och att demokratin urholkas.
            Jag är bekymrad för detta. Jag beklagar verkligen regeringens
            linje i det sammanhanget. Detta kommer vi att få votera om senare.
          </note>
          <note>
            Vi anser att varje kommun ska ha möjlighet att anpassa sin planering
            utifrån de lokala förutsättningarna. Statens uppgift är att tillhandahålla
            legala och finansiella instrument för bostadsbyggande, inte styra
            hur bostadspolitiken verkställs på den lokala nivån.
          </note>
          <note>
            Kommunernas ansvar på det bostadspolitiska området slås fast
            genom den lagstiftning som finns sedan tidigare, nämligen kommunallagen,
            socialtjänstlagen samt plan- och bygglagen.
          </note>
          <note>
            De lagar som vi nu har diskuterat bör alltså upphävas. Vi anser
            att kommunernas bestämmande över sina egna bostadsföretag måste
            återupprättas.
          </note>
          <note>
            Till sist vill jag säga några ord om bostadsbidragen. Sedan 1995
            har statens kostnader för bostadsbidragen minskat från 9,2 miljarder
            kronor till 3,8 miljarder kronor. I budgetpropositionen framställer
            regeringen det här som en följd av sin framgångsrika politik där
            behoven av bostadsbidrag har minskat. Det ligger naturligtvis
            åtminstone en marginell sanning i detta, men huvudskälet till
            att kostnaderna för bostadsbidraget har minskat är ju den dramatiska
            omläggning av bostadsbidraget som regeringen har genomfört. Det
            innebär att många barnfamiljer i dag befinner sig i en situation
            där de inte längre kan klara det som var bostadsbidragets mål,
            nämligen att hushåll med barn ska kunna efterfråga en bostad där
            varje barn har ett eget rum. Vi tycker att de här nedskärningarna
            är förfärligt illa genomtänkta. Vi har några kortsiktiga förslag
            som handlar om det särskilda bidraget per barn, att man bör genomföra
            halvårsvisa avstämningar av bostadsbidraget och att den samlade
            familjeinkomsten läggs till grund för bostadsbidraget. Det är
            tre förslag som kortsiktigt kan förbättra situationen, men på
            längre sikt, vilket vi också anför i en reservation, måste det
            till en större utredning för att vi ska kunna få ett rättvist
            och väl fungerande bostadsbidragssystem.
          </note>
          <note>
            Anf. 23 MARIETTA DE POURBAIX-
          </note>
          <note type="speaker">
            LUNDIN (m):
          </note>
          <note>
            Herr talman! Nej till hyresgäster som vill omvandla sina hyresrätter
            till bostadsrätter i miljonprogramsområdena i Stockholms förorter,
            nej till folks drömmar för att Socialdemokraterna anser sig veta
            vad som är bäst för folk, och det är uppenbarligen inte att få
            omvandla sin hyresrätt till bostadsrätt. Så är det i Sverige när
            Socialdemokraterna styr.
          </note>
          <note>
            Fackföreningspampar som får attraktiva förstahandskontrakt i
            centrala Stockholm där de bor billigare än de som bor i miljonprogramsområdena
            i förorterna. Så är det i Sverige när Socialdemokraterna styr.
          </note>
          <note>
            Regeringsföreträdare som lägger fram stopplagar för hindra omvandling
            av hyresrätter till bostadsrätter och sedan själv står först i
            kön för att köpa. Så är det i
          </note>
          <note>
            Sverige när Socialdemokraterna styr.
          </note>
          <note>
            Änkor och änklingar som måste lämna sina småhus för att de inte
            har råd att betala arvsskatten. Så är det i Sverige när Socialdemokraterna
            styr.
          </note>
          <note>
            Skärgårdsbor som inte har råd att bo kvar i sina barndomshem
            på grund av skenande boendeskatter.
          </note>
          <note>
            Så är det i Sverige när Socialdemokraterna styr.
          </note>
          <note>
            Bostadsbrist med hyreshus som inte byggs för att hyran regleras
            så att bygget inte går ihop ekonomiskt.
          </note>
          <note>
            Så är det i Sverige när Socialdemokraterna styr.
          </note>
          <note>
            Allmännyttiga hyreshus som rivs med skattebetalarnas pengar.
            Så är det i Sverige när Socialdemokraterna styr.
          </note>
          <note>
            Och Socialdemokraterna har styrt i Sverige 61 av de senaste 70
            åren.
          </note>
          <note>
            Den socialdemokratiska bostadspolitikens haveri är ett faktum.
            Den fråga som man kan ställa sig är naturligtvis: Är det för få
            eller för många politiska beslut som ligger bakom haveriet? Alla
            vet att bostadssektorn sedan länge är så genomreglerad, genomplanerad
            och genompolitiserad att de förra öststaternas planekonomiska
            system bleknar vid en jämförelse. Så svaret är att det inte bara
            är för många politiska beslut, utan de är dessutom felaktiga.
          </note>
          <note>
            Blir det fler bostäder för att kommunen använder skattebetalarnas
            pengar för att köpa tillbaka allmännyttan? Byggs det fler bostäder
            med det ständiga gasandet och bromsandet i bostadspolitiken? Det
            är en politik som helt saknar förutsägbarhet och långsiktighet.
            För vem vet vilka regler som gäller i morgon? Vilken skattesats,
            vilken subvention och vilken kvadratmeteryta är den politiskt
            korrekta? Vem vågar investera eller bygga en hyresfastighet i
            detta osäkra och oförutsägbara läge?
          </note>
          <note>
            Konsekvenserna av den socialdemokratiska bostadspolitiken kan
            enkelt sammanfattas på följande sätt: bostadsbrist på tillväxt-
            och utbildningsorter, bostadsöverskott i glesbygd och en ohållbar
            beskattning av byggandet och boendet. Det är dags att överge detta
            havererade system och att skapa en ny bostadspolitik, där de boende
            sätts i centrum.
          </note>
          <note>
            För oss moderater är den självklara utgångspunkten för framtidens
            bostadspolitik folks rätt att själva kunna välja den bostad de
            önskar. Bostadsmarknaden ska styras av människors efterfrågan
            och fria val, inte av regleringar och politiska eller administrativa
            beslut. Detta ökar rörligheten såväl geografiskt som mellan olika
            boendeformer och ger en öppen och flexibel bostadsmarknad till
            gagn för alla boende.
          </note>
          <note>
            Bostadspolitiken måste ge förutsättningar för att bevara och
            utveckla olika upplåtelseformer för att tillgodose olika enskilda
            människors önskemål i olika skeden av livet. Det ska vara självklart
            att kunna välja mellan äganderätt, bostadsrätt och hyresrätt både
            på höjden och på längden. Men då behövs en öppen och fungerande
            marknad utan inslag av snedvridande subventioner, detaljregleringar
            och politisk klåfingrighet.
          </note>
          <note>
            Att äga sin lägenhet är för många människor en trygghet som inte
            enbart kan mätas i pengar. Ägandet stärker människors oberoende,
            skapar trygghet och bidrar till integration. Fler måste få möjlighet
            att äga sin bostad. Tredimensionell fastighetsbildning måste tillåtas
            och ägarlägenheter bli ytterligare ett alternativ på bostadsmarknaden.
          </note>
          <note>
            Även bostadsrättens ställning måste stärkas. Ombildning av hyresrätter
            till bostadsrätt ska därför underlättas. De hinder som regeringen
            med hjälp av stödpartierna infört ska omedelbart undanröjas. Det
            är behov och efterfrågan som ska avgöra vilken typ av bostad som
            de boende väljer, inte socialdemokratisk vi-vet-bäst-politik.
          </note>
          <note>
            Hyresrätten måste återupprättas. Subventioner och prisregleringar
            har lett till brist på hyresrätter, långa köer och en omfattande
            svart marknad. För att det ska kunna vara möjligt att bygga och
            förvalta hyresrätter även i framtiden måste en friare hyressättning
            tillåtas, särskilt i nyproduktion.
          </note>
          <note>
            Bruksvärdessystemet måste återställas till sin ursprungliga funktion,
            det vill säga att vara en spärr mot oskäliga hyreshöjningar. Dessutom
            måste hyressättningssystemet reformeras så att det bland annat
            blir möjligt för hyresgäst och fastighetsägare att vid inflyttning
            komma överens om en hyra. Detta innebär dock inte att besittningsskyddet
            ska kunna kringgås genom orimliga hyreshöjningar. En hyreshöjning
            ska kunna överklagas till och skälighetsprövas av en allmän domstol.
          </note>
          <note>
            För att på kort sikt öka tillgången på bostäder för ungdomar
            och studerande måste det bli möjligt att skattefritt hyra ut en
            del av sin bostad. Det är det absolut snabbaste, enklaste och
            billigaste sättet att snabbt få fram bostäder på tillväxt- och
            universitetsorterna.
          </note>
          <note>
            Plan- och byggprocessen måste förändras och förenklas för att
            få i gång byggandet, och antalet instanser för överklagande av
            detaljplan och bygglov måste minskas. Skatterna på byggande och
            boende måste sänkas. Det förutsätter både en sänkning av det allmänna
            skattetrycket och en sänkning av skatter som är direkt inriktade
            mot byggande och boende.
          </note>
          <note>
            I dag utgörs ca 60 % av byggkostnaderna av olika skatter. Moderaterna
            vill, som alla vet, ta bort både fastighetsskatt och förmögenhetsskatt,
            så att folk har råd att bo kvar. Strandnära områden måste i större
            utsträckning än i dag kunna bebyggas. Sist men inte minst måste
            bostads- och byggmarknaden ges möjlighet att utvecklas genom en
            friare konkurrens. Det handlar då inte om att genom olika former
            av investeringsbidrag och subventioner försöka styra förutsättningarna
            på byggmarknaden. Det som krävs är avreglering och förenkling,
            så att konkurrensen inte sätts ur spel av de statliga regelverken.
          </note>
          <note>
            Givetvis behövs en effektiv konkurrenslagstiftning för att bevaka
            att marknadens regler inte sätts ur spel.
          </note>
          <note>
            Herr talman! Med Moderaternas förslag får folk förverkliga sina
            livsdrömmar och omvandla sin hyresrätt till bostadsrätt. Med Moderaternas
            förslag kan änkor och änklingar bo kvar i sina småhus. Med Moderaternas
            förslag byggs det så att inte bara de som har de rätta kontakterna
            får en lägenhet. Med Moderaternas förslag kan skärgårdsbor och
            andra ha råd att bo kvar i sina småhus. Med Moderaternas förslag
            står individen i fokus. Våra utgångspunkter är mångfald, integration
            och valfrihet.
          </note>
          <note>
            När klubban föll här i kammaren den 4 december togs hela statsbudgeten
            i klump, och nu kan den enligt budgetordningen inte ändras. Moderaterna
            har andra budgetramar, bland annat för detta utgiftsområde, det
            vill säga Utgiftsområde 18, men de har fallit, och därför finns
            vårt förslag nu bara beskrivet i ett särskilt yttrande.
          </note>
          <note>
            Herr talman! För att vi alla ska kunna komma hem så tidigt som
            möjligt denna Lucia yrkar jag bifall bara till reservation 3,
            men givetvis står vi moderater också bakom de övriga 19 reservationer
            där vi finns med.
          </note>
          <note>
            Slutligen, herr talman: Devisen från valrörelsen
          </note>
          <note>
            "Stolt men inte nöjd" fick i fredags förra veckan under min interpellationsdebatt
            med finansministern om boendeskatten ett verkligt ansikte. Jag
            kan bara konstatera: Finansministern är stolt över att flyttlassen
            går, men de är tydligen inte tillräckligt många för att han ska
            vara nöjd.
          </note>
          <note type="speaker">
            Anf. 24 NINA LUNDSTRÖM (fp):
          </note>
          <note>
            Herr talman! Jag vill först peka på att vi i Folkpartiet liberalerna
            har ett särskilt yttrande när det gäller anslagsfördelningen och
            alltså inte deltar i beslutet angående punkt 1. Våra ramar är
            en del av en helhet, och de har fallit. Jag vill också nämna att
            Lars
          </note>
          <note>
            Tysklind i sitt anförande bland annat kommer att ta upp frågor
            kring kommunernas roll och bostadsförsörjning samt de allmännyttiga
            bostadsföretagens roll.
          </note>
          <note>
            Jag yrkar för tids vinnande bifall endast till vår reservation
            nr 4, men vi står naturligtvis bakom alla de reservationer där
            vi finns med.
          </note>
          <note>
            Stor bostadsbrist råder i storstadsregioner men också i kommuner
            i andra delar av landet som ser tillväxten öka. Många människor
            saknar möjlighet att hitta en bostad eller byta bostad, men vissa
            har gräddfil, inte minst till bostäder i Stockholms innerstad.
          </note>
          <note>
            Bostadspolitiken uppvisar alla symtom på en planekonomisk frizon:
            bostadsbrist i storstäderna, köer, liten tillgång till planlagd
            mark, svarta lägenhetsaffärer, rivning av fullt användbara lägenheter
            på krisorter, omständliga bygglovsprocesser, krångel, bristande
            konkurrens, höga kostnader för byggandet och för liten individuell
            valfrihet.
          </note>
          <note>
            Herr talman! Bostadsbyggandet synes stagnera igen. Byggandet
            av bostäder ökar inte i den takt som
          </note>
          <note>
            Boverket tidigare trodde. Byggprognosernea skrivs ned, statistiken
            uppvisar mindre antal bostäder i byggloven och byggarnas egna
            förväntningar på bostadsbyggandet minskar, vilket är mycket allvarligt.
          </note>
          <note>
            Det tycks också finnas svårigheter med att sluta avtal avseende
            investeringsbidrag i vissa storstadsregioner.
          </note>
          <note>
            Marknaden avvaktar med åtgärder för nybyggande på grund av eventuella
            kommande förslag om byggmoms med mera. Detta är allvarligt.
          </note>
          <note>
            Men varför är det på detta vis? Varför byggs det inte när det
            finns en efterfrågan på bostäder, trots subventioner och bidrag,
            vilket är Socialdemokraternas recept för ökat byggande?
          </note>
          <note>
            Vi i Folkpartiet liberalera tror på andra åtgärder än de som
            presenteras av majoriteten, åtgärder som vi tror leder till att
            det kontinuerligt byggs bostäder.
          </note>
          <note>
            Bostadspolitiken präglas av åtgärder som leder till en gasa-och-bromsa-politik
            med betoning på det senare ledet.
          </note>
          <note>
            Bostadspolitiken är uppdelad i stuprör. Det är en rad faktorer
            som påverkar, inte minst beskattningsfrågorna. Folkpartiet liberalernas
            bostadspolitik återfinns i flera utskottsbetänkanden. Jag kommer
            med anledning av detta att beröra helheten i vår politik för att
            visa att de neddragningar som vi gör av anslagen under Utgiftsområde
            18 med ca 2 miljarder ersätts av andra åtgärder och satsningar
            inom andra utskottsområden, inte minst när det gäller fastighetsskatten.
          </note>
          <note>
            Vi vill minska på räntesubventioner och investeringsbidrag, exempelvis
            investeringsbidrag för ekologiskt byggande, för att i stället
            göra andra satsningar.
          </note>
          <note>
            Vi kan inte förstå dessa bidrags inriktning där det optimala
            ska vara att bygga tvåor på 60 kvadratmeter.
          </note>
          <note>
            Är det vad de boende vill ha, frågar vi oss?
          </note>
          <note>
            Vårt recept är att skapa en ny politik som tar sikte på att öka
            människors möjligheter att ta makten över det egna boendet. Det
            innebär bland annat större utrymme för privat ägande, lägre beskattning,
            färre krångliga regleringar, ökad konkurrens, tydligare marknadsmekanismer,
            pressade produktionskostnader för byggandet och en översyn av
            finansieringen. Det är konsumenternas önskemål som ska styra.
            Det handlar om den enskilda människans möjligheter att ta makt
            över sin egen situation. Detta står i fokus för
          </note>
          <note>
            Folkpartiets politik.
          </note>
          <note>
            Herr talman! Ökat bostadsbyggande förutsätter långsiktiga goda
            spelregler och sänkta skatter, inte fler kortsiktiga, snåriga,
            snävt riktade bidrag. Folkpartiets bostadspolitik fokuseras på
            att skapa bättre villkor och spelregler som håller långsiktigt.
            Vi vill också förstärka den enskildes möjligheter genom mer pengar
            i den egna plånboken, exempelvis ökade satsningar på barnfamiljers
            ekonomi. Vi har observerat att även regeringen anger hushållens
            inkomster som en viktig faktor för att stimulera bostadsbyggandet.
          </note>
          <note>
            Jag vill ge exempel på några av de områden som vi har identifierat
            som direkt skulle påverka bostadspolitiken i positiv riktning.
            Det är områden som även återfinns i reservation nr 4 om bostadspolitikens
            utformning.
          </note>
          <note>
            Sänk beskattningen på boendet. Fastighetsskatten och förmögenhetsskatten
            bidrar till att många människor i låga eller normala inkomstlägen
            försätts i en mycket svår ekonomisk situation. Fastighetsskatten
            är omöjlig att planera för, och många har inte pengar i handen
            för att kunna betala den. Vi vill ta ett första steg nu med en
            gång.
          </note>
          <note>
            Utöver fastighetsskatten belastas boendet även av förmögenhetsskatten,
            som slår orättvist.
          </note>
          <note>
            Dagens beskattning medför mängder av negativa konsekvenser. Byggandet
            hämmas. För många människor blir kostnaderna mycket betungande.
            En del tvingas till och med flytta från bostäder de vill bo kvar
            i. Tilltron till skattesystemet undermineras.
          </note>
          <note>
            Vi har i Folkpartiets ekonomiska motion föreslagit en sänkning
            av fastighetsskatten i ett första steg på
          </note>
          <note>
            5 miljarder kronor. Det är inte minst kombinationen av höjd fastighetsskatt
            och höjd förmögenhetsskatt som kommit att bli en tung börda för
            många. Vi har så sent som för en vecka sedan kunnat konstatera
            att många människor har påtalat att de nu kommer att bli tvingade
            att sälja sina barndomshem och inte längre kan bo kvar. Detta
            är oanständigt.
          </note>
          <note>
            Det behövs fler bostäder för studenterna. Tillgången på bostäder
            för studenter är i dagsläget oerhört dålig på vissa studieorter
            framför allt i de större städerna. Vi anser att många åtgärder
            behövs och anger här några som ska kunna bidra till att lösa situationen.
          </note>
          <note>
            Det behövs delvis en omvandling av tomma kontor till studentbostäder.
            Vi vill se över planförfarandet. Det är en viktig nyckel. Detta
            syftar till att underlätta för fastighetsägare som vill omvandla
            sina fastigheter till bostäder.
          </note>
          <note>
            Vi vill se pressade byggkostnader. Man behöver se över regelverket.
            Vi anser att marknaden har ett specifikt ansvar för utveckling
            av metoder och processer. Dessutom vill vi pröva skattefrihet
            för uthyrning av rum i privatbostäder. Det skulle göra det möjligt
            att snabbt få fram betydligt fler lagliga hyresrum. Det behövs
            mycket mer därtill.
          </note>
          <note>
            Vi vill se en friare hyressättning i nyproduktion och verkligen
            få moteld mot svarthandeln. Fastighetsägarföreningen uppskattar
            att den uppgår till ungefär 2 miljarder kronor per år. Detta är
            sanslöst.
          </note>
          <note>
            Ett viktigt skäl till att det i dag inte byggs hyresbostäder
            är svårigheten att räkna hem en ekonomiskt hållbar kalkyl. Avkastningen
            blir helt enkelt för dålig sett till investeringen. Regeringen
            tycks dela vår uppfattning. I budgetpropositionen anges att svag
            lönsamhet i nyproduktionen är en tillbakahållande faktor för bostadsbyggandet.
          </note>
          <note>
            Vi måste våga diskutera det som diskuteras ute bland folk i allmänhet.
            Vi anser att en friare hyressättning med ökad roll för lägesfaktorn
            i nyproducerade lägenheter måste prövas. Svarthandeln kan på så
            sätt bekämpas.
          </note>
          <note>
            Riksdagens revisorer har i en förstudie noterat att den nuvarande
            bruksvärdesprincipen har varit okänslig för hur hushållen värderar
            skillnader i bostäders kvalitet och läge. Det har skett en marknadsanpassning
            av hyrorna indirekt genom svarta överlåtelser.
          </note>
          <note>
            Här måste vi agera.
          </note>
          <note>
            Vi vill också göra det möjligt för människor att välja hur de
            vill bo. Det kan vara hyresrätt eller bostadsrätt, radhus eller
            lägenhet. Detta ska man kunna välja själv. Vi menar också att
            vad och hur vi bygger påverkar de sociala strukturerna i samhället.
            Detta är en förutsättning för mångfald, valfrihet och integration.
            Det grundläggs redan i och med planeringen och byggandet av bostäderna.
          </note>
          <note>
            Det ska löna sig att bygga bostäder. Vi vill se en revidering
            av skatteutjämningssystemet. Det är faktiskt så att många kommuner
            avstår från att bygga på grund av att det helt enkelt blir för
            dyrt. Man klarar inte det. Det måste ses över.
          </note>
          <note>
            Vi vill inrätta ägarlägenheter. Vi ser fram emot och hoppas på
            förslag om tredimensionell fastighetsbildning. Vi vill reda upp
            i regeldjungeln och få fler
          </note>
          <note>
            Friggebodsbeslut. Vi vill öka konkurrensen och reformera bostadsbidragen.
          </note>
          <note>
            Herr talman! Det behövs en liberal bostadspolitik så att människor
            själva får möjlighet att välja hur de vill bo.
          </note>
          <note type="speaker">
            Anf. 25 OWE HELLBERG (v):
          </note>
          <note>
            Herr talman! Vi i Vänsterpartiet står helt bakom den budget som
            vi nu ska fatta beslut om men är inte helt nöjda med den förda
            bostadspolitiken. Det behövs en större helhetssyn. Bostäder är
            den av våra skapade materiella tillgångar som utan tvekan har
            störst värde. Illavarslande är att varje år sedan 1993
          </note>
          <note>
            sjunker värdet på dessa tillgångar eftersom investeringarna är
            lägre än värdeminskningarna. Underhåll skjuts på framtiden, och
            bostadsbristen ökar i våra tillväxtområden. Våra bostäder är en
            betydelsefull infrastrukturfråga där bostadsbristen hämmar tillväxten
            i samhället.
          </note>
          <note>
            Vänsterpartiets analys och åtgärder för att komma till rätta
            med problemen delas av många men tyvärr inte helt av andra partier
            här i riksdagen.
          </note>
          <note>
            Jag ska läsa ur ett program som representerar väldigt många människors
            synpunkter, nämligen LO:s bostadsrapport och program: Segregationen
            i boendet har blivit större de senaste åren. Arbetare bor sämre
            än tjänstemän, ensamstående bor sämre än sammanboende, och de
            som inte är födda i Sverige bor sämre än de som är födda här.
            Bostaden är allra viktigast för barnen. Inte minst av de skälen
            måste bostadspolitiken få en mer framskjuten roll i välfärdspolitiken
            och bör därför samlas på ett departement och hanteras av en minister.
          </note>
          <note>
            LO som anser att facklig politisk samverkan enbart är en samverkan
            med Socialdemokraterna får tydligen inte gehör för sitt förslag
            men får Vänsterpartiets fulla stöd. Varför lyssnar inte Göran
            Persson på detta? Statsministern är den som har att organisera
            arbetet i regeringen.
          </note>
          <note>
            LO har också många andra förslag till lösningar som också Vänsterpartiet
            har framfört. Det gäller till exempel en fördubbling av det nuvarande
            investeringsstödet, att stödet till upprustning av miljonprogrammets
            bostäder ökar, att ta med hela boendekostnaden i resonemanget
            och inte bara byggkostnaden, att kommunerna blir mer aktiva som
            byggherrar, att staten ska öka stödet till kommunerna för att
            sanera miljöförstörd mark, att miljödeklarationer och certifiering
            av byggnader införs, att det krävs en översyn av svarthandel med
            hyresrätter och en ökad kontroll av berörda myndigheter med mera.
            Dessa krav är bra och tydliga och måste nu omsättas i praktisk
            handling.
          </note>
          <note>
            Herr talman! Regeringen har äntligen vågat sticka ut hakan när
            det gäller nyproduktionen av bostäder och har som mål att det
            ska byggas 120 000 lägenheter de fyra närmaste åren. Det är ett
            stort steg framåt jämfört med så sent som 2002 då Boverkets prognoser
            var det som gällde, alltså statistiska underlag i stället för
            mål och ambitioner.
          </note>
          <note>
            Vänsterpartiet delar regeringens målsättning för de närmaste
            fyra åren, men i nästa steg måste ambitionsnivån höjas. Vi bör
            bygga minst 40 000 lägenheter om året och bygga om minst 30 000
            för att svara mot de behov som finns och bryta trenden med ett
            minskat värde på bostadsstocken, vilket är ett nationalekonomiskt
            misslyckande.
          </note>
          <note>
            En tydlig signal till aktörerna på bostadsmarknaden vore att
            redan nu ge besked om att investeringsbidragen för nyproduktion
            av hyresrätter ska permanentas och ett nytt ska införas för ombyggnation
            av hyresrätter. Bidragen ska kombineras med tak för hyran så att
            stödet går till de bostäder som de flesta kan efterfråga.
          </note>
          <note>
            De nuvarande räntebidragen kan avskaffas och fastighetsskatten
            på hyresrätt tas bort. Riksdagen bör fatta ett sådant beslut för
            att sätta press på regeringen i dessa frågor och staka ut en tydlig
            linje för vad som gäller de närmaste åren. Därför, herr talman,
            yrkar jag bifall till reservationerna 8 och 30.
          </note>
          <note>
            För att stärka den enskildes rätt till bostad är det viktigt
            att kommunerna åläggs ett större ansvar. Här krävs en noggrann
            planering och goda kunskaper att förutspå utvecklingen framåt
            i tiden. Vänsterpartiet kräver att kommunerna upprättar särskilda
            boendeplaneringsprogram där rätten till en bostad konkretiseras,
            där integrationsfrågor, tillgänglighetsfrågor och miljöfrågor
            lyfts fram, och där en samhällsplanering för god service och säkra
            miljöer för äldre, kvinnor och barn sätts i centrum. Detta ska
            ske i en demokratisk process och underställas kommunfullmäktige
            för beslut.
          </note>
          <note>
            De mest utsatta på bostadsmarknaden ska få hjälp med bostad på
            en kommunal bostadsförmedling med anvisningsrätt till bostäder
            - både kommunala och privata.
          </note>
          <note>
            Den nya bostadsförsörjningslagen, som gäller från den 1 januari
            2001, är ett halvhjärtat försök att återställa en social bostadspolitik.
            Den måste skärpas och förtydligas. Därför, herr talman, yrkar
            jag bifall till reservation 16.
          </note>
          <note>
            Socialdemokraterna är delvis med på vår vagn.
          </note>
          <note>
            Däremot är de borgerliga partierna emot tydliga krav på planering
            och stöd för att hålla nere boendekostnaderna i hyresrätt. Tyvärr
            har de inget att komma med, utom krav på höjda boendekostnader
            genom fria inflyttningshyror och sänkt fastighetsskatt för allt
            boende. Det leder inte till sänkta produktionskostnader i någon
            större omfattning. I stället gynnar det dem som redan bor och
            är väletablerade i samhället. De kan inte se att hyresrätten skattemässigt
            är missgynnad och ställa upp på Vänsterpartiets krav om att ta
            bort fastighetsskatten på just hyresrätt men behålla den som en
            schablonbeskattning på bostadsrätt och egnahem. Därför, kammarens
            ledamöter, blir det heller inga större förändringar av fastighetsskatten.
          </note>
          <note>
            Kristdemokraterna har ställt sig helt vid sidan om med ett eget
            förslag. Jag vet inte om det var Alf
          </note>
          <note>
            Svensson som satt i badkaret, kom på idén och utropade "Heureka!",
            och vips var fastighetsskatten borta och ersatt med en kommunal
            fastighetsavgift, lika för alla oavsett var man bor.
          </note>
          <note>
            Kristdemokraterna har missat en väsentlig del i sammanhanget.
            Förslaget innebär kraftiga skattelättnader för många välbärgade
            egnahemsägare i våra tillväxtområden och höjer skatten för tusentals
            egnahemsägare på landsbygd och i glesbygd - även om det i det
            här fallet kallas för en avgift. I dag betalar de en lägre fastighetsskatt
            än vad de tänkta kommunala avgifterna ska ta in.
          </note>
          <note>
            Samma situation blir det för hyresrätt och bostadsrätt i kommuner
            med låga värden på sina fastigheter, och när de inte byggt på
            åratal. De ska betala samma kommunala avgift som gäller för betydligt
            dyrare och mer värda hyreshus i våra tillväxtområden. Kalaset
            ska bekostas med 14 miljarder i indragna statsbidrag, lika för
            alla kommuner, oavsett om de är fattiga eller rika.
          </note>
          <note>
            Kristdemokratisk rättvisa innebär tydligen att alla människor
            ska betala samma avgift oavsett värdet på fastigheten och oavsett
            människors ekonomiska bärkraft. Det tycker jag är ett märkligt
            rättvisetänkande.
          </note>
          <note>
            Herr talman! Jag vill till sist göra några kommentarer runt budgeten,
            som är en av delarna i detta; det gäller alltså inte bara den
            allmänna bostadspolitiken.
          </note>
          <note>
            För nästa år finns ett generellt sparbeting på de verk och myndigheter
            som utskottet har att hantera. Vänsterpartiet lyckades halvera
            det tänkta sparbetinget från 1,4 % till 0,7 % av verksamhetsanslagen.
            Organisationerna är redan slimmade, och det generella sparbetinget
            är inte någon bra metod att spara. Men det blev trots allt nödvändigt.
          </note>
          <note>
            Det verkar inte bekymra vare sig Moderaterna,
          </note>
          <note>
            Folkpartiet eller Kristdemokraterna, vilka gladeligen drar ned
            på anslaget ytterligare till exempel till Boverket och Lantmäteriverket.
            Värst är Folkpartiet som ska spara ytterligare 30 % på Boverkets
            och 10 % på
          </note>
          <note>
            Lantmäteriverkets anslag. Detta är ingen seriös politik, och
            utskottets svar på Folkpartiets motionskrav är att en nedskärning
            i den omfattning som föreslås knappast är förenlig med gällande
            arbetsrättsliga regler och avtal. Den kommentaren är mycket befogad.
          </note>
          <note>
            När det gäller bostadsbidragen tar Centerpartiet priset. En tredjedel
            av bostadsbidraget ska tas bort nästa år, det vill säga 1,3 miljarder
            kronor. Centerpartiet hänvisar till ett förslag om höjda garantibelopp
            i sjukförsäkringen, föräldraförsäkringen och arbetsmarknadens
            aktivitetsstöd. Det är ett förslag där träffsäkerheten inte på
            något sätt redovisats. Det förutsätts tydligen att alla som får
            bostadsbidrag antingen ska vara mycket sjuka, om de har jobb,
            bör skaffa barn så fort som möjligt eller vara arbetslösa. Dessutom
            tas dessa pengar från dem som redan är fattigast för att omfördelas
            till andra fattiga. Om detta är Centerns syn på rättvisa så delar
            inte Vänsterpartiet den. Det är helt klart.
          </note>
          <note>
            Herr talman! Bostadsbidragen borde i stället förbättras som ett
            led i att halvera socialbidragsberoendet och förbättra bostadsbidragstagarnas
            tillvaro.
          </note>
          <note>
            Familjer som har bostadsbidrag består oftast av ensamstående
            kvinnor med barn i hyresrätt. De är i dag betydligt fattigare
            än för fem sex år sedan, trots allt tal om att barnfamiljerna
            fått det bättre. Naturligtvis har majoriteten fått det bättre,
            men tyvärr inte de som är beroende av bostadsbidrag.
          </note>
          <note>
            Herr talman! Vänsterpartiet tycker att även dessa familjer ska
            ges möjlighet att fira en värdig jul.
          </note>
          <note type="speaker">
            Anf. 26 GÖRAN HÄGGLUND (kd) replik:
          </note>
          <note>
            Herr talman! En övergripande kommentar till det anförda skulle
            kunna vara att Owe Hellberg försöker sig på konststycket att både
            äta kakan och ha den kvar. Vänsterpartiet står bakom ett budgetförslag
            tillsammans med Socialdemokraterna och Miljöpartiet och sedan
            sågar Owe Hellberg detsamma, till exempel när det, som i detta
            fall, gäller bostadsbidraget.
          </note>
          <note>
            Man får kanske bestämma sig. Antingen står man bakom regeringens
            förslag eller också har man en annan politik. Det går inte att
            göra båda sakerna samtidigt.
          </note>
          <note>
            Jag skulle dock vilja ta upp en helt annan sak.
          </note>
          <note>
            Vänsterpartiet har i olika sammanhang hävdat att kommunerna ska
            avstå från avkastningen från sina bostadsbolag.
          </note>
          <note>
            Med tanke på allmännyttans hyresledande ställning så skulle Hellbergs
            förslag om det blev verklighet - hemska tanke - betyda att det
            för privata företag inte skulle finnas några som helst motiv att
            bygga nya bostäder eller kanske inte ens att behålla dem som man
            har.
          </note>
          <note>
            Har Vänsterpartiet verkligen tänkt igenom sin position i den
            här frågan? Av vilka skäl skulle i Vänsterpartiets Sverige något
            privat företag tänka sig att bygga nya bostäder? Vad skulle detta
            innebära för bostadsförsörjningen i vårt eget land? Och vad skulle
            det betyda för kommunerna om de inte skulle få utdelning från
            sina bostadsföretag? Var skulle man få in de pengarna? Är det
            nya nedskärningar som Vänsterpartiet förordar? Gäller det skolan,
            äldreomsorgen och barnomsorgen? Hur ska man i kommunerna finansiera
            sådana förslag, som är dirigerade från
          </note>
          <note>
            Stockholm men som har mycket dålig förankring ute i den kommunala
            verkligheten?
          </note>
          <note type="speaker">
            Anf. 27 OWE HELLBERG (v) replik:
          </note>
          <note>
            Herr talman! Vi står naturligtvis helt och fullt bakom budgeten.
            Men jag vill inte sticka under stol med att vi har fört fram bostadsbidragen
            vid varje förhandlingstillfälle. Nu ska vi få en översyn av bostadsbidragen
            och det ska bestämmas vilken inriktning de ska ha. Det har ju
            varit en dragkamp om bostadsbidragen. Skulle man ta bort dem för
            att det hela ska vara en del av en generell familjepolitik? Det
            var någonting som den familjepolitiska utredningen misslyckades
            med, så nu får vi börja om igen. Jag tror att vi får gehör för
            våra krav. Vi måste naturligtvis återställa vissa delar av bostadsbidraget
            framöver. Jag är övertygad om att så kommer att ske.
          </note>
          <note>
            När det gäller hyresrätter så är inte det viktigaste vem som
            bygger dem, utan det viktigaste är att det finns hyresrätter för
            de hyresgäster som behöver.
          </note>
          <note>
            Avkastningsfrågan är ganska klar, och vi ställer naturligtvis
            upp på den. Det finns tydliga och klara avkastningskrav i dag;
            det är bestämt hur de ska se ut.
          </note>
          <note>
            I dag är det 7 ½ % på insatt kontant kapital som gäller för det
            som kommunerna kan få tillbaka. Det tycker vi är fullt rimligt.
            Men det finns många kommuner som tricksar, trollar och fixar så
            att de kan plocka ut mycket mer ur bostadsbolagen. Det tycker
            inte vi om.
          </note>
          <note>
            Så ska det inte vara, för de pengarna ska stanna kvar i företagen
            för att bygga om bostäder och för att eventuellt kunna stödja
            och hjälpa till med nyproduktion.
          </note>
          <note type="speaker">
            Anf. 28 GÖRAN HÄGGLUND (kd) replik:
          </note>
          <note>
            Herr talman! Tidigare har vänsterpartirepresentanter, till exempel
            i form av Owe Hellberg, hävdat att kommunerna ska avstå från avkastningen
            från sina bostadsbolag. Om Hellberg säger att den tidigare positionen
            nu är övergiven så är det bra. Hävdar han den fortfarande så kvarstår
            min fråga: Vilka konsekvenser får detta för privat byggande av
            flerbostadshus i vårt land? Det kommer att innebära ett byggstopp,
            som jag ser det.
          </note>
          <note>
            Bostadsbidragen har sjunkit dramatiskt, som jag sade i mitt huvudanförande.
            De har ganska väl följt
          </note>
          <note>
            Owe Hellberg efter hans inträde i riksdagen i början på 90-talet.
            Bostadsbidragen har sjunkit år från år så att vi nu har ungefär
            en tredjedel kvar. Kommer den utvecklingen att fortsätta? Kommer
            barnfamiljerna fortfarande att fortsätta klämmas åt så att det
            blir mindre och mindre pengar till boendet? Som jag nämnde i mitt
            huvudanförande så finns det en målsättning om att alla barn ska
            kunna ha ett eget rum.
          </note>
          <note>
            Kommer det att kunna gälla i framtidens vänsterpartistiska Sverige?
          </note>
          <note type="speaker">
            Anf. 29 OWE HELLBERG (v) replik:
          </note>
          <note>
            Herr talman! Jag tror inte att alla de här sänkningarna har följt
            mig. Vänsterpartiet har ju inte suttit i den här positionen i
            alla tider; det vet väl Hägglund också om. Bland andra har Centerpartiet
            också varit med i den här hanteringen, så jag måste nog säga att
            jag inte vill ta på mig hela ansvaret för det här.
          </note>
          <note>
            Jag har också sett att Kristdemokraterna krymper sina förslag
            varje år när det gäller att återställa bostadsbidragen. Det kanske
            också är ett tecken i tiden.
          </note>
          <note>
            Man ser att det här kanske inte är en riktigt framkomlig väg.
          </note>
          <note>
            När det gäller avkastningen på kommunala bostadsbolag så vill
            jag definitivt skilja på det som lagen föreskriver, det vill säga
            avkastningen på eget insatt kontant kapital, och det som många
            kommuner försöker hitta på alla möjliga upptänkliga sätt för.
            De försöker få det att handla om hela aktiekapitalet och om hela
            värdet på fastighetsstocken. Då är inte vi med. Då gör man fel
            mot bostadsbolaget, men allra mest mot hyresgästerna. Var ska
            de pengarna annars användas? Jo, de hamnar i en massa andra kommunala
            verksamheter. Då får hyresgästerna betala kommunalskatt, och sedan
            ska de betala med delar av sin hyra för att upprätthålla andra
            verksamheter. Vi är tydliga på den punkten. Vi säger precis som
            det står i lagen och vi ställer helt och fullt upp på det.
          </note>
          <note>
            Anf. 30 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Herr talman! Owe Hellberg försöker sig på det indiska reptricket
            - att vara med men ändå stå utanför samarbetet. Han gör det på
            punkt efter punkt. Det börjar bli så uppenbart. Detta är nog inte
            sista gången, utan vi kommer nog att få se ganska mycket av det.
          </note>
          <note>
            Det är genomskådat nu, Owe Hellberg.
          </note>
          <note>
            Jag har en fråga till Owe Hellberg: Är det bra eller dåligt för
            att minska segregationen och öka integrationen att folk som bor
            i miljonprogramsområden i
          </note>
          <note>
            Stockholms förorter stoppas från att omvandla sina hyresrätter
            till bostadsrätter?
          </note>
          <note type="speaker">
            Anf. 31 OWE HELLBERG (v) replik:
          </note>
          <note>
            Herr talman! Vänsterpartiet är fortfarande ett självständigt
            parti, och inget stödparti utan ett samarbetsparti.
          </note>
          <note>
            Ska man flytta en stor sten så får man ta det en liten bit i
            taget. Då får man kompromissa, och så kommer man till ett beslut
            som leder i rätt riktning.
          </note>
          <note>
            Sedan när den rätta riktningen är bestämd och vi vet vart vi
            ska så fortsätter vi att baxa vidare. Så får det gå till när man
            ska samarbeta. Det lär väl Marietta de
          </note>
          <note>
            Pourbaix-Lundin också ha fått uppleva vid de få tillfällen som
            ni har haft regeringsmakten. Det är inte alltid så lätt att köra
            igenom all moderatpolitik i sådana sammanhang.
          </note>
          <note>
            När det gäller frågan om att få ombilda till bostadsrätt så tycker
            vi inte generellt illa om det. Jag förutsätter att det är Åkersbergasituationen
            som du hänvisar till. Där vill man ombilda alla hyresrätter till
            bostadsrätter. Det tycker inte vi är bra. Vi vill ha bostadsområden
            med alla boendeformer. Ska man bygga nytt i bostadsområden där
            det bara finns dyra egnahemsbostäder så ser vi gärna att man smäller
            upp några trevliga hyresrätter där också. Det är så vi måste börja
            fundera i dag när vi ska planera för ett fortsatt byggande.
          </note>
          <note>
            Jag tog kontakt med Aftonbladets reporter som skrev om det här
            och gav ett förslag. Man var ju ute efter att sänka kostnaderna,
            så jag sade: Varför kan man inte ombilda till kooperativ hyresrätt?
            Nej, det var man inte intresserad av för det fanns inte samma
            spekulativa möjligheter och intressen i ett sådant beslut. Men
            ett sådant beslut skulle man kunna fatta helt på egen hand. Kooperativ
            hyresrätt blir inte föremål för prövning hos vare sig länsstyrelse
            eller boverk.
          </note>
          <note>
            Anf. 32 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Herr talman! Jag kan bara konstatera att Owe
          </note>
          <note>
            Hellberg kommer att fortsätta att köra med dubbla budskap i debatt
            efter debatt. Vänsterpartiet kommer att vara det som jag fortfarande
            kallar för ett stödparti
          </note>
          <note>
            - men okej för samarbetsparti - men ändå när det passar vara
            helt fristående och låtsas att man driver en helt annan politik.
            Så är det ju inte! Vänsterpartiet står bakom regeringens förslag.
          </note>
          <note>
            Owe Hellberg pratade om att flytta stora stenar.
          </note>
          <note>
            Jag undrar hur de människor som nu skulle vilja omvandla sina
            hyresrätter till bostadsrätter nu känner sig.
          </note>
          <note>
            Vad är det för stora stenar som de ska flytta för att de ska
            kunna förverkliga sina livsdrömmar? De som har tagit initiativ
            till detta är invandrare, som kommer från andra länder. De känner
            att de för första gången i sitt liv gör någonting meningsfullt
            och tillför samhället någonting och de känner att politikerna
            inte har någon tilltro till dem och det som de vill. Då kommer
          </note>
          <note>
            Owe Hellberg med ett glatt tillrop: De kan ju göra om det till
            kooperativ hyresrätt! Hur kan Owe Hellberg veta bättre vad de
            som bor i Östberga, som det heter, vill än de själva vet?
          </note>
          <note>
            Det är fascinerande att lyssna till detta, så jag frågar igen:
            Är det bra eller dåligt för att minska segregationen att de som
            bor där själva anser att de vill omvandla sina lägenheter från
            hyresrätt till bostadsrätt?
          </note>
          <note type="speaker">
            Anf. 33 OWE HELLBERG (v) replik:
          </note>
          <note>
            Herr talman! Jag får väl tacka för att Vänsterpartiet i fortsättningen
            blir kallat för samarbetsparti. Det känns betydligt bättre. Vänsterpartiet
            är faktiskt ett samarbetsparti, som också har reservationer till
            betänkandet. Vi står naturligtvis bakom budgeten helt och fullt,
            men det finns saker som vi vill förändra och som vi kommer att
            se till förändras under den kommande mandatperioden.
          </note>
          <note>
            När det gäller omvandlingen till bostadsrätt är jag inte så övertygad
            om att alla de 1 200 hyresgäster som bor ute i Östberga, som det
            heter, vill omvandla till bostadsrätt. Det är inte riktigt så
            det ser ut, och jag tycker inte heller att det är rimligt att
            man tar bort alla hyresrätter i ett bostadsområde. Vi ska ha blandade
            boendeformer, och då måste man i sin planering försöka se till
            att det är så det ser ut och så det ska bli.
          </note>
          <note>
            Man har naturligtvis rätt att vara hyresgäst också i ett sådant
            bostadsområde.
          </note>
          <note type="speaker">
            Anf. 34 NINA LUNDSTRÖM (fp) replik:
          </note>
          <note>
            Herr talman! Min första kommentar är naturligtvis att det är
            lite märkligt, med tanke på att Owe Hellberg ändå står bakom budgetförslaget,
            att kunna konstatera att det i vissa avseenden finns ganska stora
            skillnader, inte minst med tanke på diskussionen om långsiktiga
            spelregler. Om jag förstår det rätt har Owe Hellberg och Vänsterpartiet
            egentligen ett helt annat synsätt på hur byggandet ska finansieras
            och hur det ska se ut framöver. Om jag förstår det rätt finns
            det en stor skillnad i synsättet på räntebidragen, där Vänsterpartiet
            vill avveckla dem, vill ta bort fastighetsskatten på flerbostadshus,
            kanske säger nej till en byggmomssänkning och vill ha någon form
            av permanenta investeringsbidrag.
          </note>
          <note>
            Utifrån att det här är faktorer som direkt påverkar byggandet
            vill jag bara höra mig för med Owe Hellberg om det stämmer. Och
            hur tror Owe Hellberg att det här kommer att påverka byggandet
            i sig? Kommer man att kunna agera på marknaden i och med att man
            skickar så mycket otydliga signaler om vad som kommer att gälla
            framöver?
          </note>
          <note type="speaker">
            Anf. 35 OWE HELLBERG (v) replik:
          </note>
          <note>
            Herr talman! De otydliga signalerna kommer väl att fortsätta
            så länge vi har den extrema polariseringen i bostadspolitiken.
            Det är bara att konstatera att det är så: Vi har helt olika syn
            på hur bostadspolitiken ska bedrivas i Sverige.
          </note>
          <note>
            För mig är den allra viktigaste långsiktiga spelregeln naturligtvis
            att vi får ett bostadsbyggande som är någorlunda jämnt. Vi behöver
            bygga ungefär 40 000
          </note>
          <note>
            lägenheter per år. De ekonomiska spelreglerna kommer ju alltid
            att variera. Det beror ju på hur det ser ut i samhället i övrigt.
            Har vi högkonjunktur och högtryck i byggsektorn ska naturligtvis
            samhället dra ned sina insatser. Har vi lågkonjunktur ska naturligtvis
            samhället stimulera de här insatserna. Det långsiktiga är alltså
            att se till att vi upprätthåller en volym av byggande, och det
            är också det som är det allra bästa för konkurrensen. Den upp-och-ned-berg-och-dalbana
            som vi håller på med slår ut de små och medelstora byggföretagen
            som inte kan vara med och konkurrera när man inte vet hur marknaden
            ser ut från dag till dag.
          </note>
          <note>
            Ja, vi vill ha långsiktighet i regelsystemet. Vi vill slå fast
            att vi ska ha investeringsbidraget för nybyggnad, för ombyggnation,
            med hyrestak och med förhandlade hyror. Då kan man också ta bort
            räntebidragen, för i dag är det ingen skillnad på vart de tar
            vägen. Dyra projekt, billiga projekt: De går till allt byggande.
            Det måste vi fundera över.
          </note>
          <note>
            Många av de förslag vi för fram finns i Fastighetsskattekommitténs
            förslag. Där hittar man dem. Det är inte våra egna påfund, utan
            de flesta av förslagen finns i Fastighetsskattekommitténs förslag.
            Men så länge borgerligheten fortsätter med sin syn på fastighetsskatten
            kommer vi ju ingenstans.
          </note>
          <note type="speaker">
            Anf. 36 NINA LUNDSTRÖM (fp) replik:
          </note>
          <note>
            Herr talman! Jag har naturligtvis en följdfråga. I
          </note>
          <note>
            slutändan handlar det faktiskt om dem som bor, konsumenterna,
            oavsett om de är hyresgäster eller någon som bor i ett egnahem.
            Det som jag tycker är väldigt oroväckande i det som Owe Hellberg
            anför här är att insatserna ska göras för en specifik typ av boende,
            boende i flerbostadshus.
          </note>
          <note>
            Jag vill bara kontrollera här: Jag tyckte mig höra att Owe Hellberg
            sade att de som bor i egnahem i tillväxtregioner är de rika och
            besuttna. Jag skulle vilja höra mig för: Har jag uppfattat Owe
            Hellberg rätt?
          </note>
          <note>
            De människor som nu är ute och demonstrerar och som inte i så
            fall tillhör den kategori som Owe Hellberg anför: Vad svarar Owe
            Hellberg dem, som anser att de måste lämna hus och hem för att
            de inte har råd att bo kvar på grund av fastighetsskatten?
          </note>
          <note type="speaker">
            Anf. 37 OWE HELLBERG (v) replik:
          </note>
          <note>
            Herr talman! Generellt är det ju så att de som har egnahem i
            tillväxtområdena i dag tillhör dem som har bäst inkomster. Så
            är det. Sedan finns det många som inte har det också, och därför
            har vi ju infört begränsningsregeln när det gäller fastighetsskatten.
            Det kommer säkert en liknande regel för förmögenhetsskatten. Vänsterpartiet
            har fört fram möjligheten att halvera taxeringsvärdet när man
            tittar på förmögenhetsbeskattningen, just för att komma åt problemet
            med dem som har svårt att kunna behålla sina bostäder i de här
            områdena.
          </note>
          <note>
            Men jag läste häromdagen att i Danderyd är det genomsnittliga
            förmögenhetsvärdet 4 miljoner kronor. Undrar vad det är hemma
            i min lilla kommun, hemma i Ockelbo i Gästrikland. Jag har inte
            ens vågat titta på det än, men jag kan tala om att det är en hiskelig
            skillnad.
          </note>
          <note>
            Man måste fundera över hur Sverige ser ut i dag.
          </note>
          <note>
            Om resurserna inte är så stora som de skulle behöva vara - det
            är tydligen så just nu - så måste man försöka hitta finare instrument
            och träffa mera rätt än vad vi gör i dag. Då menar vi att det
            faktiskt är hyresrätten som man måste få fart på produktionen
            av för att vi ska kunna få upp volymen på bostadsbyggandet, och
            då är det där vi ska sätta in insatserna. Och vi ska bygga för
            dem kan efterfråga dem, alltså för dem som har låga och medelstora
            inkomster.
          </note>
          <note type="speaker">
            Anf. 38 RIGMOR STENMARK (c):
          </note>
          <note>
            Herr talman! Jag vill börja med att yrka bifall till reservation
            1 punkt 1 samt reservation 7 punkt 4. Jag står naturligtvis bakom
            andra reservationer där jag finns med, men avstår från att yrka
            bifall till dem för tids vinning denna Luciadag.
          </note>
          <note>
            Bostadspolitik och samhällsplanering bottnar direkt i människors
            vardag. Det handlar om möjligheten att hitta en bostad då man
            ska flytta hemifrån för att arbeta eller studera på en annan ort,
            det handlar om upplevelsen av segregation och utanförskap eller
            delaktighet, eller känslan av trygghet eller otrygghet i ens bostadsområde.
          </note>
          <note>
            Bostadspolitiken utnämndes i valrörelsen till välfärdens fjärde
            ben. Vi hade bra debatter runtom i landet i bostadsfrågorna, och
            vi kände att bostadsfrågorna lyftes. Det förpliktar, och vi fortsätter
            den debatten nu. Det är också viktigt att ni som fick majoritet
            också ser till att det ni lovade i de här debatterna verkligen
            infrias.
          </note>
          <note>
            Bostadsfrågorna är ju så viktiga att medborgarnas trygghet och
            tillit till samhället äventyras om politiker säger en sak och
            gör en annan. Följderna av en dåligt förd bostadspolitik har alltför
            många blivit smärtsamt medvetna om.
          </note>
          <note>
            Herr talman! Centerpartiet anser att vi måste planera långsiktigt
            för att utveckla den typ av samhälle som vi vill ha: ett närhetens
            samhälle där medborgarna är med och skapar sin vardag. Utgångspunkten
            för
          </note>
          <note>
            Centerpartiet är människors behov och lika villkor på bostadsmarknaden,
            oavsett var man bor eller hur man vill bo. Rätten till bostad
            måste tryggas, och det måste utvecklas en ny social bostadspolitik.
          </note>
          <note>
            Insikten om de diametralt skilda förutsättningar och problem
            som råder på bostadsmarknader i olika delar av landet är nödvändig
            för att kunna forma en bostadspolitik som löser dagens problem
            och framtidens utmaningar. När bostadsmarknaderna skiljer sig
            åt som de gör i dag, med bostadsbrist på vissa orter och överskott
            på andra, fungerar inte en bostadspolitik efter modellen en-storlek-passar-alla.
            Nej, den måste skräddarsys och anpassas. De övergripande målen
            ska naturligtvis ligga fast. Däremot måste medlen anpassas efter
            människors olika behov och önskemål samt de skilda förutsättningar
            som råder på platser i landet. Bostadspolitiken måste i mycket
            större utsträckning än i dag utgå från lokala förutsättningar.
            Olikheterna i vårt land beskrivs ofta som ett problem, men vi
            anser inte att det är något problem:
          </note>
          <note>
            Det är en tillgång.
          </note>
          <note>
            För att kunna ta till vara dessa tillgångar och olikheter måste
            det finnas en väl avvägd balans mellan de beslut som fattas på
            riksnivå och de som med fördel fattas lokalt.
          </note>
          <note>
            När det gäller anslagsfördelningen inom bostadsutskottets område
            har vi i Centerpartiet lagt ett förslag som innebär både besparingar
            och ökade satsningar.
          </note>
          <note>
            Besparingarna avser framför allt neddragningar på administration
            och stödformer som har fel inriktning.
          </note>
          <note>
            Bostadspolitiken ska genomsyras av en decentralisering av ansvaret
            för bostadspolitik och samhällsplanering. Den tendens till centralstyrning
            som finns i dag, där staten ingriper i kommunens beslutsfattande,
            bör vi sträva bort ifrån.
          </note>
          <note>
            Det innebär inte att vi på riksnivå vänder oss bort från vårt
            ansvar. Men Centerpartiet vill inte återgå till en subventionspolitik
            som inte ger några positiva effekter. Investeringsbidrag för nybyggnad
            av hyresbostäder har inte påverkat dagens svårigheter att producera
            bostäder till rimliga kostnader där det behövs. Det krävs andra
            åtgärder.
          </note>
          <note>
            Vi föreslår bland annat slopande av skatt på hyresbostäder, bättre
            konkurrens på byggmarknaden och ett reformerat bruksvärdessystem.
            Men vi inser också att det samtidigt finns andra frågor i samhället
            som måste lösas så att man till exempel kan bo på en plats och
            arbeta på en annan. Kommunikationerna måste fungera. Den akuta
            situationen för bostadslösa måste vi också titta på, och vi måste
            se till att svarthandeln på bostadsmarknaden åtgärdas.
          </note>
          <note>
            Fru talman! Regeringen försöker nu återigen med utryckningsåtgärder
            och föreslår sänkning av momsen för vissa bostadskategorier. Risken
            med ett sådant förslag, förutom att det är orättvist, är att det
            nu införs ett system igen där man snärjer in sig i ytterligare
            krångliga regelsystem. Vi anser att det behövs en generell översyn
            av momssänkningen för boende.
          </note>
          <note>
            Centerpartiet anser att det ska vara enkla regler som är lätta
            att tillämpa och som gagnar alla.
          </note>
          <note>
            Jag tror att vi alla är medvetna om att problemet i bostadspolitiken
            består av två stora delar. Det är bostadsbrist, främst i storstadsregionerna,
            samtidigt som det finns bostadsöverskott i andra delar av landet.
            Det kan till och med vara bostadsbrist och överskott i samma kommun.
          </note>
          <note>
            För att komma till rätta med bostadsöverskottet måste vi givetvis
            stimulera tillväxt och livskraft i hela landet. Det bör vara den
            främsta lösningen. Om det fungerade i högre grad, om vänsterpartister
            och socialdemokrater förstod det, skulle utflyttningen minska
            och bostadsöverskottet försvinna. Tyvärr ser dagens läge annorlunda
            ut. Många, ofta kommunägda lägenheter, står tomma på platser där
            det inte finns arbete.
          </note>
          <note>
            Lösningarna består naturligtvis i att kommunerna ges förutsättningar
            att själva råda över sina bostadsbolag och sina hus utan att staten
            försöker hindra med olika regler.
          </note>
          <note>
            Vi anser dock att staten ska kunna hjälpa kommunerna vid omstruktureringar.
            Vi har förändrat lite grann under tiden som har gått i Centerpartiets
            ramtilldelning på utskottets område. Därför har jag yrkat bifall
            till vår reservation 1. Vi vill dock betona mycket noga att det
            inte ska behövas en särskild statlig nämnd för att staten ska
            kunna gå in med medel i de kommuner där det finns problem.
          </note>
          <note>
            Jag vill också i detta sammanhang aktualisera behovet av fler
            flyktingbostäder. Man måste ta med det i beräkningarna och titta
            noga på om man kan lösa denna situation samtidigt när kommunerna
            nu är i färd med att söka medel för att åtgärda överskottet av
            lägenheter. Motprestationer bör finnas med i diskussionerna. Vi
            anser att bostäder i första hand ska användas. Även flyktingarnas
            boende bör spridas över landet. Man måste se till att man kan
            erbjuda en bra boendemiljö. Med det menar jag att man inte får
            placera för många flyktingar i en och samma kommun. Vi vet att
            det leder till problem. Vi måste se till att människor har en
            chans att möta varandra på ett positivt sätt så att kulturkrockar
            dämpas.
          </note>
          <note>
            Fru talman! Vid sidan av byggandet av bostäder i nya hus finns
            det behov av att utveckla och förändra befintliga bostadsområden.
            Det måste till en genomtänkt samhällsplanering. Vi trycker på
            översiktsplanen för att de nya bostadsområden som växer fram också
            ska kunna ge den mångfald i boendeformer och ägarformer som ett
            livskraftigt samhälle behöver. I
          </note>
          <note>
            denna planering måste brukarna finnas med. Barn, ungdomar, äldre
            och kvinnor är fortfarande de grupper i samhället som pekas ut
            som de som måste få mer att säga till om vid all samhällsplanering.
            Detta har uppmärksammats bland annat i Nationalkommittén för Agenda
            21 och Habitat. Rapporten kommer snart.
          </note>
          <note>
            Kretsloppsanpassning och miljö måste också ges ett större utrymme
            i planeringen av vårt boende. Det behövs därför ett nationellt
            handlingsprogram för kretsloppsanpassat byggande samt ett intensifierat
            miljöarbete utifrån Agenda 21 och Habitat. Vi vet att människor
            blir sjuka av hus, att allergierna ökar.
          </note>
          <note>
            Därför anser vi att det behövs ett nationellt program för boende
            och hälsa. Centerpartiet anser att vi på bred front måste se till
            att kretsloppstänkandet får genomslag, inte bara genom satsning
            på enstaka projekt som regeringen ensam beslutar om.
          </note>
          <note>
            Det är märkligt att regeringen inte tar till vara det ökade miljöintresse
            som finns hos människor och stimulerar ett kraftfullt miljöarbete.
            I stället minskar regeringen bidraget till bostadsinvesteringar
            som främjar ekologisk hållbarhet. Centerpartiet ökar bidraget.
          </note>
          <note>
            Fru talman! Boendekostnaderna i Sverige har blivit så höga att
            många inte har råd att hålla sig med den standard som vi i Sverige
            har kommit upp till. Vi har fått en skillnad mellan fattiga och
            rika, skulle man kunna säga. Vi har hushåll, främst barnfamiljer
            och många gånger ensamstående med barn, som har behov av bostadsbidrag
            i dag. Många lever med knappa marginaler. Det är därför ytterst
            viktigt att vi följer bostadsbidragens träffsäkerhet, som i många
            fall visar sig vara mycket dålig.
          </note>
          <note>
            De som har ett verkligt behov av bostadsbidrag ska få det, och
            de ska ha det i rätt tid. Det är inte rimligt att en ensamstående
            mamma ska få vänta i närmare två år på att få rättelse och rätt
            bidrag. Det gäller vare sig det är åt rätt eller fel håll, så
            att säga.
          </note>
          <note>
            Att ha fått för mycket och tvingas betala tillbaka flera år efteråt
            när pengarna inte finns är lika fel som att få för lite och få
            rättelse efter lika lång tid. Det är helt galet. Det måste åtgärdas.
          </note>
          <note>
            Helst vill vi från Centerpartiets sida se till att människor
            får behålla mer av sina intjänade pengar så att de inte behöver
            hamna i bidragsberoende. Vi har lagt fram ett inkomstskatteförslag
            som ger dessa effekter, men det har vi dessvärre inte fått gehör
            för.
          </note>
          <note>
            Att ge människor tillfredsställelsen att klara sig på sin inkomst
            måste vara högsta prioritet. Bostadsbidrag ska ges till den som
            verkligen behöver ett extra stöd.
          </note>
          <note>
            Fru talman! För att forma en hållbar och flexibel bostadspolitik
            som kan möta människors behov och ta till vara de skilda förutsättningar
            som finns i vårt land anser vi i Centerpartiet att följande måste
            göras:
          </note>
          <note>
            · Stimulera livskraft och tillväxt i hela landet.
          </note>
          <note>
            · Stoppa segregeringen. Bygg integrerat. Blanda lägenheter, radhus,
            bostadsrätter och hyresrätter i alla prisklasser så att människor
            möts i vardagen.
          </note>
          <note>
            · Ta krafttag mot svarthandel och ockerpriser.
          </note>
          <note>
            · Se till att ekologiska metoder för allt byggande introduceras
            på bred front.
          </note>
          <note>
            · Snabba på bygglovsprocessen. I detta ingår översyn av överklagningssystemet
            så att byggprojekt kommer i gång så snabbt som möjligt.
          </note>
          <note>
            · Permanenta investeringsbidraget för studentbostäder.
          </note>
          <note>
            · Gör en generell översyn av byggmomsen.
          </note>
          <note>
            · Slopa allmännyttans hyresledande roll för en mer rättvis hyressättning.
            Både privata och kommunala bostadsbolag måste kunna existera.
          </note>
          <note>
            · Gör hyressättningen flexibel. Öka möjligheterna för vad som
            ska ingå i hyran genom individuell hyressättning i större utsträckning.
          </note>
          <note>
            · Reformera fastighetsskatten och taxeringssystemet.
          </note>
          <note>
            · Skilj taxering av fastigheter för fastboende från den för fritidsboende.
          </note>
          <note>
            · Lyft demokratifrågorna. Äldre, barn ungdomar och kvinnor måste
            få mer inflytande i all samhällsplanering.
          </note>
          <note type="speaker">
            Anf. 39 OWE HELLBERG (v) replik:
          </note>
          <note>
            Fru talman! Jag har två frågor till Rigmor Stenmark. Hon sade
            att Centerpartiet vill ta bort onödiga stöd och bidrag. Då måste
            jag fråga om bostadsbidraget, som ska reduceras med en tredjedel,
            är ett onödigt stöd.
          </note>
          <note>
            Den andra frågan gäller fastighetsskatt på hyreshus. Där är vi
            tydligen överens: Den ska vi ta bort.
          </note>
          <note>
            Kan Centerpartiet tänka sig att gå före och fokusera just på
            fastighetsskatten på hyresrätt?
          </note>
          <note>
            Ändå räcker det inte när det gäller hyreskostnaden. Anta att
            fastighetsbolagen i Stockholm säger att de behöver 1 700 kr kvadratmetern
            i hyra. Om vi tar bort fastighetsskatten blir det plötsligt lite
            billigare, nämligen 1 600 kr kvadratmetern. Men genomsnittshyran
            ligger på 700-800 och för nyproduktion kanske
          </note>
          <note>
            1 000-1 100 kr kvadratmetern. Innebär fri inflyttningshyra att
            man ska betala 1 600 kr kvadratmetern för att få tillgång till
            hyresrätter med Centerpartiets politik?
          </note>
          <note type="speaker">
            Anf. 40 RIGMOR STENMARK (c) replik:
          </note>
          <note>
            Fru talman! Jag förväntade mig den frågan. Jag brukar få den
            från Owe Hellberg när det gäller bostadsbidraget.
          </note>
          <note>
            Det är ju som jag sade: Visst, vi sänker bostadsbidraget, men
            vi tycker att det är oerhört viktigt att det ges en ökad träffsäkerhet.
            Det är inte träffsäkert i dag.
          </note>
          <note>
            Där tror jag att vi har varit överens, åtminstone i det gamla
            bostadsutskottet, om att verkligen följa den här biten. Vi har
            också haft en hearing där vi sett att det måste ske en förändring.
          </note>
          <note>
            Centerpartiet var också med från början och utformade det bostadsbidrag
            som vi har just nu. Vi följer alltså frågan med stort intresse,
            och sker det ingenting kommer vi att återkomma till den.
          </note>
          <note>
            Jag tror att det finns en väldigt stor skillnad mellan Centerpartiet
            och Vänsterpartiet, och det är att vi tycker att människor måste
            få möjlighet att klara sig mycket bättre själva. Vi tycker inte
            att vi härifrån statens sida ska gå in och skapa ett bidragsberoende
            åt människor. Låt människor få mer pengar kvar i plånboken i stället!
            Ställ upp på vårt förslag om inkomstskattesänkning för låg- och
            medelinkomsttagare!
          </note>
          <note>
            När det gäller den andra frågan kan jag glädja
          </note>
          <note>
            Owe Hellberg med att Jörgen Johansson kommer att utveckla detta
            med kostnader på den här punkten.
          </note>
          <note type="speaker">
            Anf. 41 OWE HELLBERG (v) replik:
          </note>
          <note>
            Fru talman! Vi kan nog inte bli mer träffsäkra i bostadsbidragen
            än vad vi är i dag.
          </note>
          <note>
            Detta är första gången som Centern beter sig på det här sättet.
            Tidigare har det varit Folkpartiet som gjort kraftiga nedskärningar
            när det gäller bostadsbidragen, men jag har inte varit med om
            det när det gäller Centerpartiet. Jag är väldigt förvånad över
            att ni vill ta bort en tredjedel av stödet till de allra fattigaste
            barnfamiljerna i Sverige. Det är förvånande.
          </note>
          <note>
            Det kan väl inte vara centerpolitik.
          </note>
          <note>
            Sedan smetar ni ut de här pengarna på andra reformer, som ni
            säger. Men de allra flesta har ju inte bostadsbidrag. Ni fördelar
            alltså till andra som kanske inte har den allra bästa ekonomin
            heller, men ni tar pengarna från de allra fattigaste. Varför gör
            ni på detta viset?
          </note>
          <note type="speaker">
            Anf. 42 RIGMOR STENMARK (c) replik:
          </note>
          <note>
            Fru talman! Vi har inte samma uppfattning om den här frågan,
            Owe Hellberg. Vänsterpartiet och
          </note>
          <note>
            Centerpartiet har inte samma uppfattning när det gäller hur människor
            ska kunna få möjlighet att klara sig själva. Vi har tagit bort
            på bostadsbidraget i den omfattning vi tycker är rimlig utifrån
            det förslag som vi har lagt fram. Men vi har inte ställt människorna
            på sidan om. Vi ser behovet av att se till att människor har mer
            pengar kvar i plånboken. Vi har lagt fram ett annat förslag.
          </note>
          <note>
            Jag är lite förvånad över att Owe Hellberg inte har tagit del
            av vårt förslag. Det kanske skulle vara ett tips från mig till
            Owe Hellberg. Om man ruskar på huvudet och inte kan ta till sig
            olika partiers inställningar i sakfrågor tycker jag inte att man
            är seriös i den här kammaren.
          </note>
          <note type="speaker">
            Anf. 43 ANDERS YGEMAN (s):
          </note>
          <note>
            Fru talman! Jag vill börja med att yrka bifall till förslaget
            i betänkandet och avslag på samtliga reservationer. Utskottets
            ställningstaganden och överväganden finns väl beskrivna i betänkandet
            och föranleder egentligen ingen ytterligare exposé här i kammaren.
            Men så här i början av mandatperioden kan det ändå vara på sin
            plats att tydliggöra de politiska skiljelinjerna och understryka
            det vi är överens om.
          </note>
          <note>
            Jag vill tacka Miljöpartiet och Vänsterpartiet för ett konstruktivt
            samarbete, ett samarbete som lägger grunden till en framgångsrik
            social och hållbar bostadspolitik.
          </note>
          <note>
            Fru talman! Trots att vi skriver 2002 möts vi av kartellbildning
            och fusk inom byggbranschen som driver upp priserna. Produktivitetsutvecklingen
            är sämre än inom många andra branscher och prisutvecklingen betydligt
            kraftigare. I betänkandet beskriver vi arbetet för att stärka
            konkurrensen i byggsektorn och pressa tillbaka kostnadsutvecklingen.
            Om bara några dagar kommer Byggkommissionen med sin rapport med
            ytterligare förslag till åtgärder för att öka konkurrensen och
            pressa ned byggkostnaderna.
          </note>
          <note>
            Vi vill bryta bostadssegregationen. När marknaden bestämmer i
            dag byggs bostäder bara för de allra mest välbeställda. Trots
            att 80 000 människor står i kö för en bostad i Stockholm står
            det lägenheter tomma. De står tomma på Gåshaga. De står tomma
            på
          </note>
          <note>
            Kungsholmen. De står tomma på Östermalm. De står tomma samtidigt
            som människor är akut bostadslösa.
          </note>
          <note>
            De står tomma därför att folk inte har råd att flytta in i dem.
            Det är kanske det tydligaste misslyckandet för den marknad som
            flera partier i dagens kammare vill ska styra hela bostadspolitiken.
          </note>
          <note>
            Marknaden klarar inte att ge alla människor en bra bostad till
            ett rimligt pris. Om målet för samhällsutvecklingen är någonting
            annat än den starkes rätt, att äta eller ätas, måste det till
            gemensamma beslut, en politisk vilja - en tanke som fick ett kraftigt
            stöd i årets val, inte minst i Moderaternas skyltfönster
          </note>
          <note>
            Stockholm.
          </note>
          <note>
            Det framgångsrika investeringsbidraget för studentbostäder har
            gett över 12 000 nya studentlägenheter runtom i vårt land. Detta
            fortsätter och följs upp med ett investeringsbidrag för hyresbostäder
            som kan erbjuda rimliga hyror. Båda bidragen ökar byggandet men
            pressar också ned hyrorna. För att ytterligare sätta fart på byggandet
            aviseras en momssänkning på byggandet av mindre hyresbostäder
            och studentbostäder.
          </note>
          <note>
            Redan tidigare har kommunernas roll och ansvar tydliggjorts.
            Bostadsförsörjningsprogram diskuteras nu i samtliga kommunfullmäktige
            runtom i vårt avlånga land. Där måste kommunen redovisa bostadssituationen
            på orten och vilka åtgärder man tänker vidta för att se till att
            kommunens medborgare får tillgång till bostad - en levande debatt
            om hur problemen ska lösas lokalt.
          </note>
          <note>
            Vi vill fortsätta arbetet med att hjälpa glesbygdskommuner som
            på grund av utflyttning fått ett stort antal outhyrda lägenheter
            och därmed hamnat i ekonomiskt obestånd. Bostadspolitiken måste
            omfatta hela Sverige.
          </note>
          <note>
            Av reservationerna framgår att det finns delade meningar. Men
            jag vill också peka på att det finns en övergripande enighet om
            de bostadspolitiska målen i utskottet. Det är endast Moderaterna
            och Folkpartiet som genom en närmast dogmatisk marknadsdyrkan
            avviker från utskottets huvudfåra. Jag hoppas därför att den samsyn
            som finns om bostadspolitikens huvudlinjer gör att vi under mandatperioden
            kan få se beslut med ett brett stöd i kammaren av den överväldigande
            majoritet som är beredd att stå upp för en ansvarsfull bostadspolitik.
            Jag och Socialdemokraterna är i vart fall beredda att dra vårt
            strå till stacken för att bidra till ett sådant samförstånd.
          </note>
          <note>
            Fru talman! När vi står här i riksdagens kammare och debatterar
            budgeten för Utgiftsområde 18 blir debatten lätt klinisk. Vi glömmer
            att det bakom alla siffror, tabellverk och ramar är människors
            vardag vi diskuterar. Jag blir därför orolig när jag läser framför
            allt Moderaternas och Folkpartiets reservationer och ser vilka
            följder det skulle bli om kammaren i dag skulle ställa sig bakom
            dessa två partiers reservationer.
          </note>
          <note>
            För många ungdomar innebär bostadsbristen att de tvingas bo kvar
            hemma betydligt längre än de själva önskar. Många studenter jagar
            bostad under en stor del av sin utbildningstid, att flytta, flytta
            ihop, bo i andra hand och flytta igen blir en tidskrävande och
            psykiskt påfrestande parallell till studerandet. För några leder
            den omöjliga bostadssituationen till att studierna blir uppskjutna
            på obestämd tid och att utbildningsplatser kan komma att stå tomma.
            Tillgången på bostäder och möjlighet till utbildning länkas på
            detta vis samman till en lång tung kedja. Bristen på studentbostäder
            hotar i dag våra strävanden att skapa rättvisa villkor för studenter
            och att höja utbildningsnivån.
          </note>
          <note>
            Ansvaret för denna utveckling vilar naturligtvis tungt på de
            kommuner som under lång tid arbetat för att öka antalet högskoleplatser
            i den egna kommunen utan att själva planera ett bostadsbyggande
            som möjliggör acceptabla bostadsvillkor för studenterna.
          </note>
          <note>
            Vi har arbetat hårt för att bryta bostadsbristen för studenter.
            Vi har förenklat reglerna, och vi har gjort det billigare att
            bygga. Vi har genom vårt investeringsbidrag medverkat till att
            över 12 000 nya studentlägenheter har byggts. Moderaterna har
            varje år röstat mot stödet. Folkpartiet menade innan valet att
            investeringsbidraget varit så framgångsrikt att de kraftigt ville
            öka stödet, 50 miljoner extra till studentbostäder var löftet
            innan valet.
          </note>
          <note>
            Nu skriver Folkpartiet i sin reservation till betänkandet om
            samma investeringsbidrag att det präglas av förmynderi, centralplanering
            och subventioner.
          </note>
          <note>
            Vad är det som gör att det stöd ni ville utöka innan valet i
            dag, ett halvår efter valet, är förmynderi och centralplanering?
            Varför vill Moderaterna och Folkpartiet riva upp beslutet om stöd
            och därmed förvägra tusentals studenter runtom i vårt land de
            bostäder de så väl behöver? Vi vill gå motsatt väg. Vi vill i
            stället sänka byggmomsen och därmed förstärka subventionen till
            studentbostadsbyggandet.
          </note>
          <note>
            Men Moderaterna stoppar inte vid detta. De vill även avskaffa
            bostadsbidraget för ungdomar och studenter. Det skulle innebära
            att över 30 000 studenter skulle mista sitt bostadsbidrag. Många
            av dem skulle tvingas flytta, och många av dem skulle med stor
            sannolikhet tvingas avbryta sina studier.
          </note>
          <note>
            Sveriges studenter kan skatta sig lyckliga att Moderaternas och
            Folkpartiets reservationer inte blir verklighet. Vad har ni egentligen
            emot studenter och högre utbildning?
          </note>
          <note>
            Samma sak gäller barnfamiljerna. För barnfamiljer vill Moderaterna
            ersätta bostadsbidraget med ett generellt barnavdrag, något som
            utan tvivel skulle tvinga många barnfamiljer att flytta eller
            söka socialbidrag. Hårdast drabbas de sämst ställda, vilket kan
            tjäna som en tydlig illustration av själva kärnan i
          </note>
          <note>
            Moderaternas bostadspolitik.
          </note>
          <note>
            Fru talman! Byggandet i Sverige börjar komma i gång på allvar.
            Genom en aktiv politik vill vi bygga bort bostadsbristen. Men
            det räcker inte bara med att bygga, vi måste bygga lägenheter
            som folk har råd att bo i. Genom bättre konkurrens och investeringsbidrag
            kan vi pressa ned inflyttningshyrorna. Trots de positiva effekter
            investeringsbidraget för studentbostäder gett är samtliga borgerliga
            partier emot samma stimulans för hyresbostäder med rimliga kostnader.
          </note>
          <note>
            Men vi verkar inte ens vara överens om verklighetsbilden. Vi
            tycker att nybyggnadshyrorna är för höga och föreslår en politik
            för att pressa ned dem.
          </note>
          <note>
            Alla borgerliga partier menar i stället motsatsen. De menar att
            hyrorna är för låga. De ger inte hyresvärdarna den kostnadstäckning
            som de anser behövs. I
          </note>
          <note>
            den allmänpolitiska debatten för några veckor sedan frågade jag
            därför samtliga borgerliga partier här i kammaren hur mycket de
            anser att hyrorna ska höjas för att ge värdarna kostnadstäckning.
            Jag frågade varje borgerligt parti två gånger. Åtta gånger ställde
            jag frågan i kammaren. Hur mycket vill ditt parti höja hyran för
            att ge värdarna kostnadstäckning? Jag fick inget svar då. Jag
            hoppas att ni så här några veckor efter har hunnit tänka över
            er politik och kan ge väljarna ett rimligt svar. Hur mycket högre
            hyra kan de räkna med om ni får bestämma över bostadspolitiken
            i Sverige?
          </note>
          <note>
            Det kan vara på sin plats att för kammaren beskriva vilka inflyttningshyror
            som råder i dagens Sverige.
          </note>
          <note>
            I de senast färdigställda kvarteren i Hammarby
          </note>
          <note>
            Sjöstad, kvarteret Bukten och kvarteret Viken ligger snitthyran
            för en 100 kvadratmeter stor lägenhet på
          </note>
          <note>
            12 691:66 kr i månaden. Hur mycket högre anser de borgerliga
            partierna att hyran måste vara? Ska hyran för en normalfyra vara
            15 000 kr eller rentav
          </note>
          <note>
            20 000 kr i månaden? Vem kommer att ha råd att betala en sådan
            hyra för att bo i dessa lägenheter?
          </note>
          <note>
            För att ytterligare lägga lök på laxen vill Folkpartiet och Centern
            avskaffa räntebidragen. Det skulle för den aktuella lägenheten
            motsvara mellan 400 och
          </note>
          <note>
            500 kr i månaden i ytterligare hyreshöjning. För att kompensera
            dem vill ni i stället ta bort fastighetsskatten. Problemet för
            Folkpartiet och Centern är ju att man inte betalar någon fastighetsskatt.
            De fem första åren är befriade från fastighetsskatt och sedan
            råder, som vi alla vet i kammaren, halv fastighetsskatt i ytterligare
            fem år. Bara på de fem första åren har normalfamiljen förlorat
            30 000 kr på Folkpartiets och
          </note>
          <note>
            Centerns förslag.
          </note>
          <note>
            Vi vill i stället gå vidare och sänka momsen på små hyreslägenheter
            och studentlägenheter till 6 %, ett förslag som tillsammans med
            investeringsbidraget kommer att leda till ett ökat byggande och
            sänkta hyror. Kristdemokraterna har ett momsförslag som är annorlunda
            utformat än det som regeringen aviserat men det ger ungefär samma
            effekt, möjligen till en något högre statsfinansiell kostnad.
            Problemet med
          </note>
          <note>
            Kristdemokraternas metod är att den inte är förenlig med gällande
            EU-rätt och därmed inte genomförbar.
          </note>
          <note>
            Förhoppningsvis kan Kristdemokraterna när vårt förslag senare
            presenteras i utskottet och kammarbehandlas beakta även detta
            och därmed nå den eftersökta stimulansen av nybyggandet inom ramen
            för
          </note>
          <note>
            Europeiska unionens regelverk.
          </note>
          <note>
            Fru talman! Vi eftersträvar mångfald på svensk bostadsmarknad.
            Vi tror på ett blandat boende med bostadsrätter och villor, med
            privata, allmännyttiga och kooperativa hyresrätter. Vi menar att
            bostaden är en rättighet och inte en handelsvara.
          </note>
          <note>
            För att uppnå våra målsättningar om ett boende utan segregation,
            med ett starkt boendeinflytande, bra boendemiljö och låga boendekostnader
            krävs en betydande allmännytta, en allmännytta som drivs utan
            vinstintresse, där hyrorna baseras på självkostnad och därmed
            pressar ned hyresnivåerna i hela beståndet, en allmännytta som
            återinvesterar eventuella överskott och därmed låter dem komma
            alla hyresgäster till del, en allmännytta som prövar nya former
            för boinflytande och boendedemokrati och därmed blir en bostadspolitisk
            spjutspets även på detta område.
          </note>
          <note>
            När dessa värden hotas är vi beredda att agera för att skydda
            bruksvärdessystemet och för att tillförsäkra människor valfrihet
            - valfriheten att själva bestämma vilken upplåtelseform de vill
            bo i. Det är en valfrihet som förvägras dem om allmännyttan i
            deras kommun säljs ut. Alla borgerliga partier går emot den lag
            som garanterar bruksvärdessystemet och en fortsatt valfrihet och
            allmännytta i Sveriges kommuner. Det är kanske inte så konstigt.
            Det har gått inte så lite prestige i frågan.
          </note>
          <note>
            Jag vet inte om jag är färgad av att det är luciadagen och att
            julen står för dörren. Men jag blir ändå glad när jag läser Kristdemokraternas
            och Centerns reservationer som båda betonar vikten av allmännyttan.
            Jag kanske har drabbats av julfriden men jag läser ändå in en
            samsyn på att det runtom i vårt land ska finnas en bra blandning
            av alla upplåtelseformer, vilket jag menar är en principiellt
            viktig utgångspunkt som är nog så viktig för bostadspolitikens
            framtida utformning.
          </note>
          <note>
            Fru talman! Skiljelinjerna i bostadspolitiken är tydliga. På
            den ena sidan står Moderaterna och Folkpartiet som vill låta marknaden
            sköta bostadspolitiken och låta folk klara sig bäst de kan. En
            bred majoritet i riksdagen driver ett annat synsätt, ett gemensamt
            ansvar för att alla människor ska kunna tillgodogöra sig en bra
            bostad till rimliga kostnader.
          </note>
          <note>
            Jag yrkar bifall till förslaget i dess helhet och avslag på samtliga
            reservationer.
          </note>
          <note type="speaker">
            Anf. 44 GÖRAN HÄGGLUND (kd) replik:
          </note>
          <note>
            Fru talman! Jag tänkte börja med frågan om hyran vid nyproduktion.
            Talaren hade synpunkter om den.
          </note>
          <note>
            Det pågår så kallade trepartssamtal som innebär att parterna
            diskuterar möjligheten till en friare hyressättning vid nyproduktion.
            Vid den debatt som Anders Ygeman hänvisade till tidigare inträffade
            det pinsamma att när Ygeman hade ställt frågor till samtliga borgerliga
            ledamöter gick statsrådet upp och sade att det här var en bra
            idé och om parterna kommer fram till en sådan lösning ska nog
            lagstiftningen läggas till rätta så att den passar in - allt i
            enlighet med beslut på Socialdemokraternas partikongress. Vi får
            se fram emot den fortsatta diskussionen.
          </note>
          <note>
            Vi har från kristdemokratiskt håll tidigare väckt frågan om moms.
            Vi har sagt att man borde kunna använda momsinstrumentet. Det
            är inte rimligt att ha moms både vid produktion och för själva
            konsumtionen av bostäderna. Tidigare har Socialdemokraterna sagt
            att det är orimligt att bryta ut vissa delar och att det skulle
            leda till kategoriboende, s.k. social housing, vilket är främmande
            för svenskt tänkande. Finansminister Ringholm har också entydigt
            sågat alla tankar på detta. Jag har en lång rad citat som jag
            kan bistå Ygeman med om han önskar det, som förklarar hur förkastligt
            detta tänkande är. Nu är Socialdemokraterna på väg dit. Hur har
            detta omtänkande kunnat ske? Hur kan det komma sig att det som
            var alldeles förkastligt i alla avseenden för en kort tid sedan
            nu är höjden av klokskap?
          </note>
          <note type="speaker">
            Anf. 45 ANDERS YGEMAN (s) replik:
          </note>
          <note>
            Fru talman! Man tycker kanske att Göran Hägglund så här i juletid
            kunde glädja sig åt det evangelium om nytänkande som har drabbat
            socialdemokratin. Det är helt enkelt så att vi är beredda att
            förutsättningslöst pröva alla vägar som kan leda till ett ökat
            byggande och sänkta hyror. Det är vår grundhållning.
          </note>
          <note>
            Den tänker vi bestå i.
          </note>
          <note>
            När Göran Hägglund pratar om hyran i nyproduktionen blandar han
            ihop två saker. Den ena saken är vilken inflyttningshyra som ska
            sättas. Där menar samtliga borgerliga partier att bruksvärdessystemet
            gör att hyrorna inte får kostnadstäckning. Den aktuella inflyttningshyran
            i dag i Stockholm är 13 000 kr.
          </note>
          <note>
            Hur mycket högre måste den bli för att värdarna ska få kostnadstäckning?
            Den andra saken är rättssäkerheten för de hyresgäster som bor
            i husen om de ska kunna göra en omprövning av hyran för att kontrollera
            om den är oskälig eller ej. Där stämmer det att vi är beredda
            att låsa hyran under en period för att ge trygghet åt dem som
            bygger och åt dem som bor så att hyran inte kraftigt ska stiga
            eller sjunka. Det är två olika saker. Den ena är hur hög hyran
            ska bli, där bruksvärdessystemet i dag sätter en spärr mot oskäliga
            hyror. Den andra är att kunna förhandla mellan fastighetsägare
            och hyresgäster om en hyra för de tre fyra första åren. Om hyresgästerna
            och fastighetsägarna kommer överens om ett sådant avtal, ska vi
            naturligtvis inte lägga några hinder i vägen för det.
          </note>
          <note type="speaker">
            Anf. 46 GÖRAN HÄGGLUND (kd) replik:
          </note>
          <note>
            Fru talman! Hur mycket hyra fordras för att få kostnadstäckning?
            Det är naturligtvis svårt att i riksdagens kammare ge svar på
            den frågan. Detta prövas fall för fall - hur hög tomtkostnaden
            är, hur hög kostnaden för byggandet är och hur hög hyran ska vara
            för att få kostnadstäckning. Det går inte att svara generellt
            på det.
          </note>
          <note>
            Det är i alla fall klart att om kostnaderna blir för höga går
            det inte att hyra ut, precis som Anders Ygeman målande beskrev
            i sitt tidigare anförande.
          </note>
          <note>
            Med vårt förslag måste det ske en förhandling.
          </note>
          <note>
            Vad som gäller när inflyttningshyran har satts är att det under
            en viss karenstid om kanske fyra år, i enlighet med Socialdemokraternas
            förslag, inte går att ändra hyran uppåt eller nedåt. Det ger stabila
            villkor.
          </note>
          <note>
            För hyresvärden gäller att om kostnaden är för hög går det inte
            att hyra ut lägenheten. Därmed kommer inte bostaden till stånd.
          </note>
          <note>
            När det gäller momssänkning har vi kristdemokrater föreslagit
            en väg där man går runt de krångliga
          </note>
          <note>
            EU-reglerna, som tillåter lägre moms bara för visst byggande,
            genom att säga att vi inför en skattereduktion som motsvarar halva
            momsen. På det sättet undviker vi det som Socialdemokraterna tidigare
            entydigt har varit emot, nämligen så kallad social housing, ett
            kategoriboende för till exempel låginkomsttagare.
          </note>
          <note>
            Vår lösning är elegantare och dessutom i enlighet med EU:s bestämmelser.
          </note>
          <note>
            Efter de björnkramar som har delats ut under debatten kanske
            till och med Anders Ygeman kan säga att detta är ett briljant
            förslag och att det numera omfattas av Socialdemokraterna.
          </note>
          <note type="speaker">
            Anf. 47 ANDERS YGEMAN (s) replik:
          </note>
          <note>
            Fru talman! Först verkar vi vara överens om att någon form av
            momssänkning är en bra väg att få ökat byggande. Sedan kanske
            vi i den framtida utskottsbehandlingen kan gnabbas om detaljerna.
            Då kanske vi med hjälp av en utskottshearing kan få klarhet i
            om vilka EU-regler som gäller. Det tror jag inte ska vara något
            problem.
          </note>
          <note>
            Låt mig säga något om hyran. Göran Hägglund glider skickligt
            undan det faktum att han och Kristdemokraterna vill höja inflyttningshyrorna
            från dagens nivå på 13 000-14 000 kr. Göran Hägglund menar att
            dagens hyror är för låga medan majoriteten som står bakom betänkandet
            tycker att hyrorna är för höga och föreslår åtgärder för att sänka
            hyrorna. Det är kanske inte så underligt att Göran Hägglund inte
            vill svara på frågan hur mycket högre hyrorna ska vara. Det innebär
            att en massa människor runtom i
          </note>
          <note>
            Sverige tvingas ta fram miniräknaren och kontrollera om de ska
            ha råd att bo i lägenheterna.
          </note>
          <note>
            Jag hoppas att någon av de andra borgerliga partierna som står
            bakom samma krav på hyreshöjningar tar tillfället i akt och berättar
            för väljarna hur höga hyreshöjningar de vill ha. Frågan har nu
            ställts tio gånger i riksdagens talarstol utan svar från de borgerliga
            partierna.
          </note>
          <note type="speaker">
            Anf. 48 RIGMOR STENMARK (c) replik:
          </note>
          <note>
            Fru talman! Jag hade hoppats att bostadsministern skulle vara
            här i dag. Jag ställde nämligen en fråga till honom i går under
            allmänna frågestunden, men han gav mig inget svar. Men eftersom
            han inte är här nu bollar jag frågan vidare till Socialdemokraternas
            företrädare.
          </note>
          <note>
            Frågan handlar om klyftan mellan rika och fattiga på bostadsmarknaden.
            Jag hörde Owe Hellberg tidigare säga att rika och besuttna människor
            i Sverige bor i villa - kanske till och med på landsbygden -
          </note>
          <note>
            men det är inte riktigt sant. Jag skulle vilja veta vilken syn
            Socialdemokraterna har på den möjlighet som finns i bostadspolitiken
            att försöka minska klyftan mellan fattiga och rika. Hur tänker
            ni göra?
          </note>
          <note type="speaker">
            Anf. 49 ANDERS YGEMAN (s) replik:
          </note>
          <note>
            Fru talman! Vi har ett stort antal åtgärder för att minska klyftorna.
          </note>
          <note>
            Vi pratar om segregationen. Det första och viktiga är naturligtvis
            att se till att människor har råd att bo i det som byggs i landet
            och inte som Rigmor Stenmark i Centerpartiet föreslå att inflyttningshyrorna
            ska höjas.
          </note>
          <note>
            Det andra redskapet är bostadsbidraget. Vi vill ha ett bostadsbidrag
            som möjliggör för människor med olika inkomster att bo i samma
            hus. Centerpartiet vill kraftigt skära ned bostadsbidraget med
            1 300 miljoner kronor, vilket är i motsats till vad Rigmor Stenmark
            sade i sitt anförande om att bostadsbidraget bara går till dem
            med de absolut lägsta inkomsterna. Bostadsbidraget är ett oerhört
            träffsäkert stöd som de som får bidraget i dag inte kan vara utan.
            Att så kraftigt skära ned bostadsbidraget skulle innebära att
            barnfamiljer skulle vara tvungna att lämna det boende de i dag
            uppbär, det vill säga öka klyftan på bostadsmarknaden.
          </note>
          <note>
            Det tredje handlar om att föra en bra näringspolitik och en bra
            fördelningspolitik, så att hela samhällets resurser växer och
            så att vi har råd att omfördela resurser i samhället och därmed
            kan förstärka våra insatser. Ett exempel på det är ju de två barnbidragshöjningar
            som Socialdemokraterna tillsammans med samarbetspartierna har
            kunnat genomföra som har gjort det lättare för barnfamiljer att
            efterfråga ett bra boende och, som Göran Hägglund sade, ett eget
            rum till varje barn.
          </note>
          <note type="speaker">
            Anf. 50 RIGMOR STENMARK (c) replik:
          </note>
          <note>
            Fru talman! För mig handlar det om att försöka komma ifrån bidragsberoendet.
            Jag trodde i min enfald att Socialdemokraterna också hade den
            ambitionen, så att det inte blir den här skillnaden att somliga
            alltid måste söka bidrag och andra har mer pengar kvar i sin plånbok.
          </note>
          <note>
            När det gäller detta med fattiga och rika och när man pratar
            om besuttna på landsbygden tycker jag att det är lite märkligt
            att man inte berör en sak. Jag trodde att Socialdemokraterna skulle
            säga: Nej, det är inte bara rika och besuttna som bor i villa,
            utan det är oftast den enda praktiska möjligheten. Man kan då
            tänka sig att människor har den praktiska möjligheten. De har
            sin boendemiljö där på landsbygden eller i den mindre tätorten.
            Varför ska de inte ha möjlighet att bo kvar? Varför ska det vara
            en skatt som gör att de tvingas att lämna sina hus?
          </note>
          <note>
            Det går inte att bara tala om lägre hyror. Det är faktiskt inte
            så i Sverige att alla bor i hyreslägenheter, så den frågan är
            inte särskilt intressant att ställa. Ställ dig själv i stället
            frågan: Vad ska vi göra för att få flera möjligheter till ett
            varierat boende? Människor ska faktiskt ha en valfrihet. De ska
            kunna bo i hyreshus om de vill det, men de ska också kunna bo
            kvar i sin villa om de vill det. Vi vill också ha ägarlägenheter.
            Om det har vi inte hört ett dugg. Det är en ganska ensidig socialdemokratisk
            politik.
          </note>
          <note type="speaker">
            Anf. 51 ANDERS YGEMAN (s) replik:
          </note>
          <note>
            Fru talman! Rigmor Stenmark ville att jag skulle säga: Nej, det
            är inte bara rika och besuttna som bor i villa. Jag ska nu göra
            henne bönhörd: Nej, Rigmor
          </note>
          <note>
            Stenmark, det är inte bara rika och besuttna i Sverige som bor
            i villa! Det är många låginkomsttagare runtom i vårt land, framför
            allt i glesbygden, som bor i villa.
          </note>
          <note>
            De människorna har tack vare en framgångsrik ekonomisk politik
            kunnat njuta av kraftiga räntesänkningar, så att det i dag, trots
            fastighetsskatten som
          </note>
          <note>
            Rigmor Stenmark pratar om, är väsentligt billigare, framför allt
            i den glesbygd som Rigmor Stenmark värnar om, att bo i villa än
            det var under tiden 1991-
          </note>
          <note>
            1994 när andra partier styrde här i Sveriges riksdag.
          </note>
          <note>
            Vi månar om alla människors möjlighet att bo som de själva väljer.
            Vi är motståndare till det som kallas ägarlägenheter. Vi har inte
            någonting emot att folk äger sina lägenheter - det gör de väldigt
            bra i dag i bostadsrättsformen. Vi har inte någonting emot att
            folk äger sina egna hus - det gör de jättebra i dag i villaformen.
            Men vi är emot ägarlägenheter för att vi tror att det skulle krångla
            till bostadsmarknaden. Det är en onödig upplåtelseform, och den
            skulle leda till en sämre fastighetsförvaltning som på sikt skulle
            hota fastighetskapitalet i Sverige.
          </note>
          <note>
            Anf. 52 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Anders Ygeman tycks ha glömt det som jag försökte
            påpeka flera gånger i mitt anförande, att det är Socialdemokraterna
            som styr och har styrt under 61 av de senaste 70 åren. Han tycks
            ha glömt bort helt och hållet att han och hans parti faktiskt
            är ansvariga för hur det ser ut i dag. Ändå kommer man nu att
            fortsätta med samma politik som har lett fram till detta stora
            misslyckande, detta stora haveri, som Anders Ygeman själv beskriver
            i många stycken.
          </note>
          <note>
            Anders Ygeman pratar om valfrihet när det gäller att själv välja
            upplåtelseform. Det klingar väldigt falskt, såvida inte Anders
            Ygeman här och i dag säger: Socialdemokraterna är beredda att
            avskaffa stopplagen som hindrar bland annat östbergaborna från
            att omvandla sina hyresrätter till bostadsrätter.
          </note>
          <note>
            Vad betyder annars ordet valfrihet, Anders Ygeman?
          </note>
          <note>
            När det gäller hyran ska jag säga något till Anders
          </note>
          <note>
            Ygeman. Till skillnad från Socialdemokraterna och statsminister
            Göran Persson, som har gjort ett inhopp i avtalsrörelsen och talat
            om hur han tycker att den ska vara när det gäller vissa löner,
            tycker vi när det gäller hyran att det faktiskt handlar om en
            förhandling mellan hyresgäster och fastighetsägare för att de
            ska komma fram till den hyra som ska gälla. Vi tänker inte sitta
            här i riksdagen och fastställa vilken hyresnivå som är den som
            ska gälla. Det vet jag att Anders
          </note>
          <note>
            Ygeman väldigt gärna vill. Han vill att politiker ska lägga sig
            i alltihop.
          </note>
          <note>
            Jag har en sista fråga till Anders Ygeman. Bostaden är en rättighet,
            säger han. Då måste jag fråga:
          </note>
          <note>
            Gäller denna rättighet inte småhusägare? Gäller den inte skärgårdsborna,
            som nu måste flytta för att de inte har råd att betala boendeskatterna?
            Gäller inte denna rättighet att ha en bostad änkor och änklingar
            som måste flytta för att de inte har råd att betala arvsskatten?
            Gäller denna rättighet bara dem som Socialdemokraterna pekar ut?
          </note>
          <note type="speaker">
            Anf. 53 ANDERS YGEMAN (s) replik:
          </note>
          <note>
            Fru talman! Marietta de Pourbaix-Lundin pratar om det politiska
            haveriet. Jag vill börja med att konstatera att om det nu var
            ett haveri, så var det i alla fall ett haveri som väljarna ställde
            sig bakom i allmänna valet. De valde inte det moderata alternativet,
            hur lockande Marietta de Pourbaix-Lundin än må göra det. Samma
            sak hände faktiskt i Stockholm där väljarna fick prova på Moderaternas
            alternativa medicin, och svaret blev entydigt. De valde bort det.
          </note>
          <note>
            Gäller inte valfriheten, när det gäller boende i bostadsrätt,
            östbergaborna? frågade Marietta de Pourbaix-Lundin. Jag måste
            fråga Marietta de Pourbaix-
          </note>
          <note>
            Lundin: Har du varit i Östberga? Jag råkar bo precis bredvid
            Östberga, och jag kan berätta för Marietta de
          </note>
          <note>
            Pourbaix-Lundin att det finns 2 500 bostadsrätter i
          </note>
          <note>
            Östberga i Stockholm. Det är fritt för var och en, boende i Östberga
            eller boende utanför Östberga, att köpa. Ungefär hälften av lägenheterna
            i Östberga är bostadsrätter. I dag produceras det stadsvillor
            på
          </note>
          <note>
            Östbergahöjden. Det är otroligt fina bostadsrätter som går att
            köpa med utsikt över staden. Om Marietta de
          </note>
          <note>
            Pourbaix-Lundin skulle tröttna på Haninge rekommenderar jag Östberga.
            Det är ett fint ställe att bo på, och det finns en bra blandning
            av hyreslägenheter och andra bostäder.
          </note>
          <note>
            Många som bor i Östberga är emot ombildning till bostadsrätter
            för att det innebär att den stadsdelen inte kommer att kunna ta
            del av den upprustning som länge har varit planerad. Senast manifesterades
            den upprustningen i att en helt ny fritidsgård invigdes i
          </note>
          <note>
            Östberga. Jag välkomnar Marietta de Pourbaix-
          </note>
          <note>
            Lundin till östbergaborna. Jag var där bara för några dagar sedan
            och mötte dem.
          </note>
          <note>
            Anf. 54 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Det blir faktiskt en väldig lek med ord från Anders
            Ygemans sida. Han pratar om valfrihet, men det är en valfrihet
            så som han bestämmer att den ska vara.
          </note>
          <note>
            Man kan ju höra vad östbergaborna själva säger, som nu ville
            omvandla sina hyresrätter till bostadsrätter. Man säger: Det gör
            mig verkligen uppriktigt ledsen att partipolitik går före den
            enskilda människans behov och önskemål. Man säger vidare: Vi vill
            ha kontroll över våra egna liv men vägras den möjligheten av politiker
            och tjänstemän.
          </note>
          <note>
            Rådet till dem från Anders Ygeman är att de ska flytta. De får
            inte bo kvar i sina lägenheter, utan de ska flytta till andra
            lägenheter för att kunna få den här valfriheten. Det är en viktig
            information som vi har fått.
          </note>
          <note>
            Jag fick inte något svar på min fråga om bostaden är en rättighet
            som gäller för alla. Jag beskrev dem som måste flytta beroende
            på att fastighetsskatt, förmögenhetsskatt och arvsskatt gör att
            de inte har råd att bo kvar. Där gällde tydligen inte bostaden
            som en rättighet. Eller är det så att de ska flytta, och då får
            de en bostad. De får den bostad som Anders Ygeman tycker att de
            ska ha, inte den bostad som de själva önskar och har valt. De
            kanske till och med bor i sina barndomshem och önskar bo kvar
            där.
          </note>
          <note>
            Jag kan konstatera att Anders Ygeman trots fint tal om valfrihet
            i dag inte är beredd att säga att han är beredd att upphäva stopplagen.
            Det är han inte.
          </note>
          <note>
            Sedan pratar Anders Ygeman om att ägarlägenheter inte ska få
            komma till stånd. Vad jag har förstått är det kanske någonting
            på gång åt det hållet med tredimensionell fastighetsbildning och
            allt vad det kommer att leda till. Men det är ännu ett exempel
            på att Anders Ygeman säger en sak, och bostadsministern säger
            en annan sak. Jag vet inte vad jag ska tro på, men jag kanske
            kan få ett svar nu, så att vi vet vad som gäller. Är det rentav
            Anders Ygeman som numera är bostadsminister och lägger fram förslagen
            och inte Lars-Erik Lövden?
          </note>
          <note type="speaker">
            Anf. 55 ANDERS YGEMAN (s) replik:
          </note>
          <note>
            Fru talman! Först och främst vill jag säga: Människor i Sverige
            har rätt att välja vilken upplåtelseform de vill, men man kan
            inte alltid få det i det hus man för närvarande bor i. Den som
            bor i villa och hellre vill bo i hyresrätt kan inte omvandla sin
            villa till en hyresrätt. Den som bor i bostadsrätt och hellre
            vill bo i hyresrätt kan inte omvandla sin lägenhet till hyresrätt.
            Det är så av naturen givet, tyvärr. Därmed får den som hellre
            vill bo i bostadsrätt köpa en bostadsrätt. Den som hellre vill
            bo i hyresrätt får skaffa sig en hyresrätt. Så enkelt är det.
          </note>
          <note>
            Jag noterar att Marietta de Pourbaix-Lundin i likhet med Göran
            Hägglund och Rigmor Stenmark inte är beredd att svara på hur mycket
            högre hyran ska bli i nypoduktion. Vi går snart vidare till Folkpartiets
            replikskifte. Då kommer sista chansen för borgerligheten att i
            dag svara på frågan hur mycket högre hyrorna ska bli. Det står,
            i motsats till vad Marietta de
          </note>
          <note>
            Pourbaix-Lundin försökte säga till kammaren, i Moderaternas egen
            reservation att man vill ha högre hyror än de inflyttningshyror
            som i dag finns. Jag har tidigare beskrivit dem: i runda slängar
            13 000 kr för en normal fyra.
          </note>
          <note>
            Jag konstaterar att det finns starka skiljelinjer i bostadspolitiken
            mellan Socialdemokraternas och
          </note>
          <note>
            Moderaternas syn. Det är upp till väljarna att ta ställning till
            vilken politik de vill ha. Jag är glad över att väljarna gjorde
            det ställningstagandet i det senaste valet.
          </note>
          <note type="speaker">
            Anf. 56 NINA LUNDSTRÖM (fp) replik:
          </note>
          <note>
            Fru talman! Vi i Folkpartiet står i bostadspolitiken bakom de
            målformuleringar som finns i betänkandet.
          </note>
          <note>
            Däremot finns en stor skillnad i vad vi anser ska vara medlen
            för att uppnå målen.
          </note>
          <note>
            När det gäller hyressättningen i nyproduktion fatställde partikongressen
            för Socialdemokraterna att man skulle pröva en friare hyressättning.
            Här menar
          </note>
          <note>
            Folkpartiet - vi talar hela tiden om helhetspaketet -
          </note>
          <note>
            att genom att se till att det byggs mer och att man får en bättre
            balans mellan utbud och efterfrågan kommer man också att skapa
            en press på hyressättningen.
          </note>
          <note>
            Det svaret har Anders Ygeman också fått tidigare.
          </note>
          <note>
            Anders Ygemans sätt att hantera debatten i dag är intressant.
            Han intar en oppositionsroll gentemot oppositionen. Men Anders
            Ygeman och socialdemokratin har faktiskt styrt bostadspolitiken.
            De köer som finns och bristen på studentbostäder med mera är ju
            ett resultat av er politik.
          </note>
          <note>
            De frågor som jag har till Anders Ygeman gäller egentligen två
            delar. Det handlar just om bostadskonsumenternas situation.
          </note>
          <note>
            Det första handlar om det som jag också frågade
          </note>
          <note>
            Owe Hellberg: Är det de rika och besuttna som ska ha rätten att
            bo i egna hem? Om det inte är så vill jag fråga Anders Ygeman:
            När får vi se ett förslag till revidering av fastighetsskatten?
            Det måste ju vara en följd av det Anders Ygeman påstår här i dag.
          </note>
          <note>
            Det andra handlar om investeringsbidragen. Vad kan göras för
            att se till att de inte styr in byggandet i det som kommunerna
            inte vill bygga? Alla vill inte bygga hyresbostäder om 60 kvadratmeter.
            Vad tänker
          </note>
          <note>
            Anders Ygeman ge för svar till de kommuner som vill bygga något
            annat?
          </note>
          <note type="speaker">
            Anf. 57 ANDERS YGEMAN (s) replik:
          </note>
          <note>
            Fru talman! Nina Lundström säger att Folkpartiets helhetspolitik
            kommer att pressa ned hyrorna. Det är ett glädjande besked för
            kammaren. Men då måste jag fråga Nina Lundström: Om detta blir
            effekten av er politik, varför kommer ni då till kammaren med
            ett förslag om att man ska ta ut högre hyror än vad som i dag
            är fallet? Om effekten av er politik blir sänkta hyror, varför
            måste parterna på marknaden komma överens om högre hyror för att
            värdarna ska få täckning för sina kostnader? Nina Lundström är
            svaret skyldig.
          </note>
          <note>
            Jag frågade i mitt tal hur det kommer sig att det investeringsbidrag
            för studentbostäder som Folkpartiet före valet ville höja med
            50 miljoner i dag betraktas som höjden av planekonomi och borde
            avskaffas omedelbart. Vad är det som har hänt i Folkpartiets verklighetsbeskrivning?
            Hur kan det investeringsbidrag som har gett 12 000 studentlägenheter
            runtom i
          </note>
          <note>
            Sverige i dag vara något ont? Även där blir Nina
          </note>
          <note>
            Lundström svaret skyldig.
          </note>
          <note>
            Nina Lundström och Folkpartiet tar upp investeringsbidraget.
            De ytbegränsningar som Nina talar om finns inte. Investeringsbidraget
            ges till hyreslägenheter till rimliga kostnader. I dag byggs lägenheter
            på
          </note>
          <note>
            75 kvadratmeter i Malmö där kostnaden blir 5 800 kr i månaden.
            I det tidigare borgerligt styrda Stockholm har inflyttningshyrorna
            i en lägenhet på 100 kvadratmeter legat på 12 000 kr i månaden.
            Det är nästan dubbelt så mycket.
          </note>
          <note>
            Det borgerliga svaret på de höga inflyttningshyrorna blir: Hyrorna
            är för låga och ska höjas ytterligare. Var ligger logiken i den
            politiken?
          </note>
          <note type="speaker">
            Anf. 58 NINA LUNDSTRÖM (fp) replik:
          </note>
          <note>
            Fru talman! Detta är väldigt intressant. Majoritetens förslag
            till budget är ju det som kommer att gälla. Anders Ygeman väljer
            här att inte besvara de frågeställningar som direkt påverkar människors
            möjligheter att bo kvar. Vi får alltså inget besked om fastighetsskatten
            från Anders Ygeman i dag.
          </note>
          <note>
            Jag frågar än en gång. När kan vi se ett förslag som gör det
            möjligt för människor att bo kvar? Det är den första fråga jag
            upprepar.
          </note>
          <note>
            Det andra handlar om investeringsbidraget för studentbostäder.
            Det visade sig att det inte fungerade som det var tänkt. I exempelvis
            Göteborg har man konstaterat att andra bidrag skulle ha varit
            mer förmånliga för studentbostäder än just de här bidragen. I
          </note>
          <note>
            den kommun som jag kommer ifrån, där Socialdemokraterna har styrt
            i 80 år, har det inte byggts en enda studentbostad. Varför? Jo,
            på grund av att bidragssystemet inte är förmånligt. Där har jag
            fått avslag på mina egna förslag om detta. Jag kan konstatera
            att verklighetsbilden inte är överensstämmande.
          </note>
          <note>
            Jag vill, fru talman, än en gång fråga Anders
          </note>
          <note>
            Ygeman: Hur ska människor få möjlighet att bo kvar?
          </note>
          <note>
            Gäller inte det bostadspolitiska mål där det stod att man ska
            ha goda bostäder till rimliga kostnader?
          </note>
          <note>
            Gäller inte det dem som bor i egna hem?
          </note>
          <note type="speaker">
            Anf. 59 ANDERS YGEMAN (s) replik:
          </note>
          <note>
            Fru talman! Nya frågor men inget svar.
          </note>
          <note>
            Jag ska svara på de frågor som Nina Lundström ställde. Jag svarade
            på den första, om investeringsbidraget, i min första replik. Jag
            svarar på den andra, om fastighetsskatten, i min andra replik.
          </note>
          <note>
            Fastighetsskatten behandlas inte i det här betänkandet. Fastighetsskatten
            behandlas i skatteutskottets betänkanden.
          </note>
          <note>
            Gör fastighetsskatten att folk tvingas flytta från hus och hem?
            Nej. Det är inte bilden. Villaägare har generellt sett lägre boendekostnader
            än hyresgäster och folk som bor i bostadsrätt. Den genomsnittliga
            kostnaden upptar 20 % av inkomsten för den som bor i villa och
            mellan 25 och 30 % för den som bor i hyresrätt eller bostadsrätt.
          </note>
          <note>
            I och med den framgångsrika ekonomiska politik som regeringen
            har bedrivit har kostnaderna sänkts kraftigt för dem som bor i
            villa. De har fått en större förbättring än de som bor i hyresrätt
            och bostadsrätt.
          </note>
          <note>
            Vi har alltså värnat mer om dem som bor i villa än om dem som
            bor i hyresrätt och bostadsrätt.
          </note>
          <note>
            Så till investeringsbidraget. När bostadsutskottets betänkande
            nr 1 behandlades här i kammaren för sexsju månader sedan menade
            Folkpartiet att investeringsbidraget för studentbostäder hade
            varit så framgångsrikt att det behövde förstärkas med ytterligare
          </note>
          <note>
            50 miljoner kronor utöver vad regeringen vill lägga på det stödet.
            Det hade varit så framgångsrikt att det ytterligare behövde förstärkas.
            I dag anser man att samma stöd är höjden av planekonomi.
          </note>
          <note>
            Fru talman! Trots att fyra borgerliga debattörer åtta gånger
            har fått samma fråga - här i kammaren i dag och för fyra veckor
            sedan - har ingen av dem kunnat ge väljarna besked när det gäller
            den ganska centrala frågan hur mycket högre deras hyra ska behöva
            bli om någon av de borgerliga reservationerna skulle bifallas.
          </note>
          <note type="speaker">
            Anf. 60 OWE HELLBERG (v) replik:
          </note>
          <note>
            Fru talman! När det gäller prognoser för bostadsbyggandet har
            bostadsutskottet under mina år i riksdagen fått förlita sig på
            Boverkets prognoser och på
          </note>
          <note>
            Statistiska centralbyrån. Så har vi kunnat konstatera resultatet
            och säga till oss själva: Jäklar, det gick inte den här gången
            heller. Det blev inte så bra.
          </note>
          <note>
            Nu har regeringen äntligen sagt att man ska bygga
          </note>
          <note>
            120 000 lägenheter under mandatperioden. Då tycker jag, Anders
            Ygeman, att det vore på sin plats att även riksdagen fattar ett
            sådant beslut.
          </note>
          <note>
            Vi ska ju ha lite koll på vad regeringen gör i alla frågor, inte
            minst i denna - det vore att förstärka det här målet. Varför kan
            inte Anders Ygeman ställa sig bakom ett sådant förslag?
          </note>
          <note>
            En annan fråga är den om bostadsförsörjningslagen. Anders Ygeman
            sade att nu pågår diskussioner och framtagande av bostadsförsörjningsprogram
            i alla kommuner. Fel, fel, fel! skulle jag vilja säga. Senast
            besökte jag Gävle. Det var tidigare i veckan. Jag kunde då konstatera
            att man inte ens i en så stor stad hade fattat beslut om ett bostadsförsörjningsprogram.
          </note>
          <note>
            Det beror naturligtvis på att det liksom var lite halvhjärtat
            när lagen infördes. Från början stod det att man ska upprätta
            bostadsförsörjningsprogram. Men det stod inte när, inte hur och
            inte varför.
          </note>
          <note>
            Nu har vi, efter våra påtryckningar, fått inskrivet att det åtminstone
            ska ske en gång per mandatperiod.
          </note>
          <note>
            Men fortfarande är det väldigt vagt vad bostadsförsörjningslagen
            innebär. Därför vill vi förtydliga. Vi vill vara tydliga om att
            detta ska göras och att vi betydligt mer måste diskutera innehållet
            i bostadsförsörjningslagen och kalla det här för boendeplaneringsprogram,
            som naturligtvis ska behandlas på samma sätt som bostadsförsörjningslagen.
          </note>
          <note>
            Är det inte, Anders Ygeman, dags att fundera på detta och att
            följa upp åtminstone det beslut som fattats i riksdagen om bostadsförsörjningslagen?
          </note>
          <note type="speaker">
            Anf. 61 ANDERS YGEMAN (s) replik:
          </note>
          <note>
            Fru talman! Det är glädjande att regeringens bostadspolitiska
            mål även omfattas av Owe Hellberg.
          </note>
          <note>
            Det betyder att vi under de närmaste fyra åren tillsammans kan
            vidta åtgärder för att uppnå målet -
          </note>
          <note>
            vilket väl måste vara det viktigaste - att verkligen klara att
            sätta fart på bostadsbyggandet. Vi har kommit en bra bit på vägen
            när det gäller studentbostäder.
          </note>
          <note>
            Genom det beslut som kammaren senare i dag kommer att fatta och
            den momssänkning som vi senare kommer att fatta beslut om hoppas
            jag att vi kommer en bra bit på vägen när det gäller att uppnå
            målet om bostadsbyggandet.
          </note>
          <note>
            Lagen om att varje kommun under mandatperioden ska anta ett bostadsförsörjningsprogram
            är något som jag naturligtvis helt och fullt står bakom. I den
            mån vi märker att kommunerna inte lever upp till det kravet ska
            det givetvis följas upp, precis som Owe
          </note>
          <note>
            Hellberg säger.
          </note>
          <note>
            Men kanske är det lite tidigt att i december, tre och en halv
            månad efter valet, ondgöra sig över att
          </note>
          <note>
            Gävle kommun ännu inte har lyckats få ett bostadsförsörjningsprogram
            på fötter. Jag hoppas verkligen att alla Sveriges kommuner tar
            tillfället i akt och inventerar behovet av bostäder i kommunen
            och gör bostadsförsörjningsprogram så att kommunmedborgarna och
            oppositionen kan delta i en livaktig debatt om hur bostadsbehovet
            på den egna orten ska lösas.
          </note>
          <note type="speaker">
            Anf. 62 OWE HELLBERG (v) replik:
          </note>
          <note>
            Fru talman! Det är faktiskt ännu bättre om även riksdagen ställer
            sig bakom ett mål för bostadsproduktionen. Det har riksdagen tidigare
            gjort i samband med miljonprogramsbyggandet. Då blev det också
            resultat utifrån de mål som sattes upp.
          </note>
          <note>
            Tydligen är det lite som att "vi provar väl och ser om det går".
            Vi ska verkligen trycka på - det kan jag lova, Anders Ygeman -
            så att regeringen uppfyller sina mål och riktlinjer i den här
            frågan.
          </note>
          <note>
            När det gäller bostadsförsörjningslagen kan jag konstatera att
            lagstiftningen inte kom till efter valet.
          </note>
          <note>
            Den har ju funnits i nästan två år, nämligen från den 1
          </note>
          <note>
            januari 2001.
          </note>
          <note>
            En annan del av lagen handlar om bostadsförmedling. Det står
            att blir det ingen bostadsförmedling i en kommun där det finns
            behov av det ska regeringen ingripa och tala om att det är dags
            att skaffa en bostadsförmedling. Var och en förstår att en sådan
            lagstiftning inte kommer att ha någon verkan. Det finns ingen
            bostadsförmedling i Malmö och inte heller i Göteborg, Anders Ygeman!
            När ska regeringen ingripa så att vi får en bostadsförmedling
            i Göteborg och i Malmö? Det behövs en sådan också i Gävle och
            i många andra större städer.
          </note>
          <note type="speaker">
            Anf. 63 ANDERS YGEMAN (s) replik:
          </note>
          <note>
            Fru talman! Ja, vi behöver bostadsförsörjningsprogram och vi
            behöver bostadsförmedlingar. Kanske behöver vi till och med, som
            Hemlöshetskommittén sade, någon form av moderniserad bostadsanvisningslag.
          </note>
          <note>
            Jag känner en ganska stor tillförsikt - att en majoritet av politikerna
            i bostadsutskottet och av partierna i denna kammare stöder en
            social bostadspolitik och inte står för den nyliberala marknadspolitik
            som Moderaterna och Folkpartiet har presenterat här i kammaren
            - alltså att vi tillsammans ska kunna ta steg för att nå dit.
          </note>
          <note>
            Om det sedan inbegriper allt det som Owe Hellberg nämner får
            vi väl se. Men helt klart är det så att det i större städer och
            i städer med bostadsbrist ska finnas en bostadsförmedling. Det
            har vi fattat beslut om i denna kammare, och det får vi väl följa
            upp. Jag är den förste att säga att jag är beredd att ta tag i
            den saken.
          </note>
          <note>
            Bostadsförmedling ska det vara, och bostäder ska det vara - kanske
            till och med en bostadsanvisningslag som är sådan att det kan
            garanteras att det inte bara finns en bostadsförmedling, utan
            att det när kommunens medborgare kommer och knackar på dörren
            också finns bostäder att förmedla. De bostäderna ska ha rimliga
            hyror så att människor har råd att bo där - inte 15 000-20 000
            kr i månaden, som är de hyror som den borgerliga oppositionen
            har att erbjuda.
          </note>
          <note type="speaker">
            Anf. 64 LARS TYSKLIND (fp):
          </note>
          <note>
            Fru talman! Under debattens gång har tydliga skiljelinjer framkommit
            i bostadspolitiken. Nina
          </note>
          <note>
            Lundström har tydliggjort Folkpartiets politik i sammanhanget.
            Jag tänkte hålla mig till en kanske mer jordnära del av politiken.
            Det finns ju rågångar inte bara när det gäller hur politiken ska
            bedrivas utan tydligen också när det gäller var den ska bedrivas.
          </note>
          <note>
            Folkpartiet har två reservationer tillsammans med
          </note>
          <note>
            Moderaterna, Kristdemokraterna och Centern och dessutom en egen
            reservation där vi tar upp kommunernas roll i sammanhanget.
          </note>
          <note>
            Debatten här har visat att det tydligen finns en stor misstro
            - framför allt har det väl hörts från Vänsterpartiets sida - mot
            kommunpolitikernas ansvarstagande i sammanhanget.
          </note>
          <note>
            I mångt och mycket bygger Folkpartiets invändningar här på respekten
            för det kommunala självstyret och på tron på lokala politikers
            förmåga att utifrån lokala förutsättningar ta ansvar för bostadsförsörjningen
            i respektive kommun.
          </note>
          <note>
            Lagen om kommunernas bostadsförsörjningsansvar och lagen om allmännyttiga
            bostadsföretag innebär en oacceptabel och framför allt inte nödvändig
            styrning från statens sida. Det finns, som bland annat Göran Hägglund
            tagit upp här, lagutrymmen som mycket väl styr dessa funktioner
            i kommunen.
          </note>
          <note>
            Den senare lagen, den om allmännyttiga bostadsföretag, är direkt
            skadlig med tanke på att den hindrar kommunerna att vidta de förändringar
            i ägandet som kan vara nödvändiga för en långsiktig ekonomisk
            stabilitet. Tveklöst är det så, utifrån vad man sett av hur det
            har gått i många kommuner, att åtgärder borde ha vidtagits tidigare
            genom ändrat ägande.
          </note>
          <note>
            Med dessa argument hävdar vi att de här lagarna måste upphävas.
          </note>
          <note>
            Ett lika viktigt argument för att ge möjlighet att sälja ut mindre
            eller större delar av de kommunala bostadsbolagen är att öka valfriheten
            genom att ge enskilda människor möjlighet att friköpa sina lägenheter
            eller att sälja till privata fastighetsägare, som också måste
            vara ett alternativ och som i många fall kan vara mycket lämpligt.
          </note>
          <note>
            En blandning av hyresrätt, bostadsrätt och äganderätt är en förutsättning
            för valfrihet. Ofta kan det vara en motsatsställning i många kommuner
            där de kommunala bostadsbolagen dominerar.
          </note>
          <note>
            Allmännyttans roll vad gäller hyressättningssystemet kan sägas
            bli svår i fråga om genomförandet. I
          </note>
          <note>
            Folkpartiets Sverige vill vi se att ett betydligt bredare utbud
            av bostäder som man beräknar bruksvärdet på, oavsett ägare, ingår
            i beräkningen.
          </note>
          <note>
            Jag konstaterar samma sak som många i dag konstaterat från talarstolen
            här. Bostaden är en rättighet, sade Anders Ygeman, tidigare i
            debatten. Han sade även att generellt sett har villaägare fått
            det bättre ställt. Men en generell förbättring statistiskt hjälper
            ju inte det minsta de människor som på grund av de ökade bostadsskatter
            som de drabbas av hamnar i sitsen att de ser det som enda möjligheten
            att sälja sitt hem. Näppeligen kan de då glädjas över att de generellt
            har fått det bättre.
          </note>
          <note>
            Avslutningsvis instämmer jag i Göran Hägglunds tidigare yrkande
            om bifall till reservation 17.
          </note>
          <note type="speaker">
            Anf. 65 ANDERS YGEMAN (s) replik:
          </note>
          <note>
            Fru talman! Lars Tysklind menar att den lag som vill säkerställa
            allmännyttan i Sveriges kommuner är fel, för den inkräktar på
            det kommunala självstyret.
          </note>
          <note>
            Men Folkpartiet har i samma fråga föreslagit mycket starkare
            inkräktande av det kommunala självstyret.
          </note>
          <note>
            Jag läser högt ur kammarens protokoll, Karin Pilsäter kanske
            är bekant.
          </note>
          <note>
            "Fru talman! Vi folkpartister vill rensa upp i bolagsträsket.
            Vi vill ha en avvecklingsplan för befintliga bolag. Vi vill ha
            en ändring i kommunallagen som gör att nya bolag hindras och att
            avveckling av befintliga bolag främjas."
          </note>
          <note>
            Folkpartiet vill alltså i lag här i riksdagen förbjuda kommuner
            att ha allmännyttiga bostadsföretag och allmännyttiga hyreslägenheter.
            Hur, Lars Tysklind, går det att förena med det kommunala självstyret?
          </note>
          <note type="speaker">
            Anf. 66 LARS TYSKLIND (fp) replik:
          </note>
          <note>
            Fru talman! Vi har generellt sett den inställningen att kommuner
            inte ska ha affärsdrivande verksamhet.
          </note>
          <note>
            Vi tycker att i princip alla de funktioner som de kommunala bolagen
            i dag driver kan drivas även i andra, alternativa former.
          </note>
          <note type="speaker">
            Anf. 67 ANDERS YGEMAN (s) replik:
          </note>
          <note>
            Fru talman! Jag tolkar Lars Tysklind så att det kommunala självstyret
            är bra om det kan användas till att gynna folkpartistisk politik,
            i det här fallet till utförsäljning av allmännyttans hyreslägenheter
            och miljardöverföringar till dem som råkar bo i dem, men att det
            kommunala självstyret är dåligt om det skulle missgynna det folkpartistiska
            partiprogrammet. Jag tycker att det förefaller vara en ganska
            principlös hållning.
          </note>
          <note type="speaker">
            Anf. 68 LARS TYSKLIND (fp) replik:
          </note>
          <note>
            Fru talman! Det vi framför allt diskuterar i dag är att öppna
            möjligheten att sälja av. Regeringens förslag är faktiskt att
            förhindra en vettig genomtänkt utförsäljning.
          </note>
          <note type="speaker">
            Anf. 69 JÖRGEN JOHANSSON (c):
          </note>
          <note>
            Fru talman! Bostadspolitiken och samhällsplaneringen är en fråga
            som direkt berör alla människors vardag. Bostadspolitiken är alltså
            en av vår välfärds grundsatser.
          </note>
          <note>
            En dåligt förd bostads- och samhällsplaneringspolitik är alltså
            ett direkt ingrepp i den enskildes möjlighet till en bra livskvalitet.
          </note>
          <note>
            Grunden för all bostads- och samhällsplanering måste vara alla
            människors lika villkor på bostadsmarknaden. Det gäller oavsett
            var eller hur man vill bo. Det är behovet som ska vara styrande.
          </note>
          <note>
            Utifrån det här synsättet kan vi konstatera att allt inte står
            rätt till i dag. Med visst fog kan man säga att bostadspolitiken
            har havererat. För vem bygger vi i dag? Är det för allmogen eller
            för de mest välbeställda? Vad är det som styr byggandet? Är det
            plånboken för byggherrarna eller en aktiv samhällspolitik baserad
            på medbestämmande och socialt engagemang?
          </note>
          <note>
            Det här är frågor som vi alla bör ställa oss.
          </note>
          <note>
            Planeringen av vårt samhälle fungerar inte på bästa sätt i dag.
            Sökandet efter syndare för nu rådande förhållanden är omfattande.
            Plan- och bygglagen nämns som en av bovarna i dramat i de här
            sammanhanget. Som kommunal företrädare på det område som har att
            hantera PBL är jag något oförstående till den diskussionen. Lagen
            ger redan i dag utrymmen för kommunerna att agera snabbt och obyråkratiskt.
          </note>
          <note>
            Lagen ska också säkerställa den enskildes rätt att göra sin röst
            hörd. Det är alltså två olika sidor i det här sammanhanget som
            ska tillgodoses. Problemet i samband med PBL är de ofantligt långa
            tider som ett överklagande av till exempel ett planbeslut tar.
            Det kan ta ända upp till fem år. Detta måste kritiseras och åtgärdas.
          </note>
          <note>
            Dagens situation på bostadsmarknaden framkallar många, som jag
            ser det, stolliga förslag. Ett är Stockholms stadshus intention
            att starta ett kommunalt byggföretag som ska konkurrera på marknaden.
            Skälet sägs vara att skapa konkurrens. Den fråga man bör ställa
            sig är om det är en riktig åtgärd. Är det dessutom rätt utifrån
            ett marknadsekonomiskt synsätt? Vi har ju tidigare exempel på
            fackföreningsägda byggbolag som knappast rosade marknaden på sin
            tid. En annan syn är att vi ska skapa ett så kallat Sverigehus
            som ska stansas ut över landet. Om det här skulle förverkligas
            är jag, utifrån ett historiskt perspektiv, övertygad om att eftervärlden
            kommer att fråga sig:
          </note>
          <note>
            Vad höll egentligen de på med?
          </note>
          <note>
            Byggande och arkitektur är en konstart. Vi har, som jag ser det,
            vid sidan av en aktiv bostadspolitik också ett ansvar inför kommande
            generationer. Vad lämnar vi efter oss i arv? Låt det arvet också
            ha ett innehåll.
          </note>
          <note>
            Fru talman! Boendekostnaden är i dag onormalt hög. Ingreppet
            i familjens plånböcker är omfattande.
          </note>
          <note>
            Det är kostnader för såväl räntor och amorteringar som avfallskostnader,
            VA-kostnader, el- och uppvärmningskostnader. Nivån varierar givetvis
            över landet, men totalt sett kan vi konstatera att nivån är hög.
          </note>
          <note>
            En av anledningarna till kostnadsnivån är beskattningen på bostadsmarknaden.
            1990 års skattereform innebar en chockhöjning av hyrorna. Som
            situationen är nu måste boendekostnadernas utveckling sättas under
            lupp och analyseras.
          </note>
          <note>
            Det är inte rimligt att ett av de grundläggande behov som människor
            har ska hanteras på det sätt som behoven vad gäller boendemarknaden
            hanteras i dag.
          </note>
          <note>
            En av de faktorer som bör utredas och som tidigare diskuterats
            är byggmomsen. Frågan är om det är rätt väg som man nu går, att
            sänka byggmomsen på en sektor men inte på andra, vilket regeringen
            har aviserat.
          </note>
          <note>
            De höga boendekostnaderna har i många fall reglerats av hyresvärdarna
            med ett uteblivet underhåll.
          </note>
          <note>
            Ofta är det fastighetsägare i de mindre kommunerna som genom,
            som jag ser det, en direkt kapitalförstöring klarat sin ekonomi
            tillfälligt. Det är inte så enkelt att kostnaden försvinner, för
            notan måste betalas någon gång. Vi skjuter i dag ett ofantligt
            underhållsberg framför oss i Sverige, ofta i allmännyttiga bostadsföretag.
            Vid en jämförelse mellan de nordiska länderna kan vi konstatera
            att underhållet i Sverige i förhållande till våra grannländer
            Norge och Finland är eftersatt till ofantliga nivåer - i storleksordningen
          </note>
          <note>
            400 miljarder.
          </note>
          <note>
            Fru talman! Samhällsbyggandet och bostadssektorn är en genomreglerad
            marknad. Det är en marknad som i den politiska debatten hade en
            framträdande plats för några decennier sedan. Det är dags att
            lyfta fram frågan mer i centrum av debatten igen.
          </note>
          <note>
            Det här är en fråga som berör alla.
          </note>
          <note>
            Det är en fråga om såväl ekonomi som social välfärd.
          </note>
          <note>
            Det är en fråga där såväl den nationella som den lokala nivån
            har ett ansvar.
          </note>
          <note>
            Vi på den här nivån måste ta vårt ansvar. Centerpartiet har i
            sin bostadsmotion visat vägen för hur en sådan politik bör formas.
          </note>
          <note>
            Fru talman! Jag yrkar bifall till Centerpartiets reservation
            12 punkt 7.
          </note>
          <note type="speaker">
            Anf. 70 KENNETH G FORSLUND (s):
          </note>
          <note>
            Fru talman! I min motion om bostäder och boende har jag påpekat
            vikten av att öka människors valfrihet genom sänka boendekostnaderna.
            Läget i dag är i denna sektor av samhället präglas av för mycket
            marknad och för lite av byggande för de behov som finns.
          </note>
          <note>
            Utan vidare går det att säga att hela Sverige har bostadsproblem.
            I så gott som varje kommun finns det bostadsproblem. De ser olika
            ut och kräver naturligtvis olika lösningar. I vissa kommuner finns
            det för många bostäder, och där står lägenheterna tomma. I
          </note>
          <note>
            andra kommuner är bostadsbristen akut. För vanliga arbetande
            och studerande människor är det senare naturligtvis det största
            problemet. Det är också den del av problemet som jag tar upp i
            min motion 269.
          </note>
          <note>
            Jag kommer från Kungälv och lever alltså i en av landets storstadsregioner.
            Där är bostadssituationen nu mycket allvarlig. I förrgår blev
            jag uppringd av en förtvivlad kvinna hemifrån Kungälv. Hennes
            situation är särskilt allvarlig men visar också hur illa det kan
            gå för en människa i dag. Hon har efter en skilsmässa inte haft
            någon egen lägenhet på ett och ett halvt år utan tvingas bo omväxlande
            hos sina föräldrar, syskon och vänner. Hennes möjligheter att
            umgås och ta ansvar för sina tre barn är naturligtvis starkt begränsade.
            Och det är bara ett av de personliga offer som dagens bostadssituation
            skördar.
          </note>
          <note>
            Nyckeln till lösningen på bostadsbristen är att minska byggkostnaderna
            och de boendekostnader som de resulterar i. För de allra flesta
            vanliga arbetande eller studerande familjer i Sverige är just
            kostnaderna för boendet den största enskilda utgiften i hushållsekonomin.
            För att öka valfriheten i boendet och bryta trenden mot ökad trångboddhet
            är det viktigt att fortsätta arbetet med att sänka boendekostnaderna
            och öka konkurrensen inom bostadssektorn.
          </note>
          <note>
            De höga produktionskostnaderna för nya bostäder och den ensidiga
            produktion som råder i dag på de flesta platser där det över huvud
            taget byggs nya bostäder har lett till en stagnation inom bostadssektorn.
            Rörligheten mellan olika bostäder är låg och får till följd att
            naturliga byteskedjor inte uppstår. De som drabbas hårdast av
            detta är de familjer som befinner sig längst ut på den tänkta
            kedjan, främst unga som söker sin första bostad och de som har
            en förhållandevis låg disponibel familjeinkomst.
          </note>
          <note>
            Det är därför som jag i min motion har pekat på behovet av att
            vända konkurrensen rätt inom bostadssektorn. Från dagens situation,
            där desperata bostadssökande konkurrerar om ett alltför litet
            antal lediga bostäder, till en situation där bostadsföretagen
            konkurrerar om de bostadssökande med bra bostäder till rimliga
            kostnader, god service och god boendemiljö.
          </note>
          <note>
            Som ett tankemässigt bidrag till hur byggkostnaderna kan sänkas
            har jag pekat på en möjlighet att genomföra ett partssamarbete
            och däri utforma vad jag kallar Sverigebostad - ett standardiserat
            hus som med beprövad teknik ska ge ett kostnadseffektivt byggande
            med lokala anpassningsmöjligheter.
          </note>
          <note>
            I sitt betänkande pekar bostadsutskottet på det arbete som redan
            gjorts och görs i Byggkostnadsdelegationen, Byggkostnadsforum
            med mera. Som jag förstår utskottets betänkande delar vi uppfattningen
            att det nu framför allt handlar om uthållighet. Många olika åtgärder
            har vidtagits och vidtas. Dessa borde de närmaste åren leda till
            tydliga resultat. Jag tror att det är precis så det är. Det är
            ett tryck på bostadsföretagen och kostnadsfrågorna i dag, men
            det går naturligtvis inte i en handvändning att lösa den situation
            som råder.
          </note>
          <note>
            Utskottet pekar också på den av regeringen tillsatta kommission
            som ska redovisa sitt uppdrag nu i december. Jag ska med stort
            intresse studera kommissionens slutsatser i nästa vecka.
          </note>
          <note>
            Avslutningsvis, fru talman, vill jag yrka bifall till förslaget
            i bostadsutskottets betänkande i sin helhet.
          </note>
          <note>
            Jag konstaterar att det viktigaste just nu är att fortsätta arbetet
            och att det säkerligen kommer att finnas anledning för mig att
            återkomma i den här frågan.
          </note>
          <note>
            Anf. 71 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Jag tänkte att nu kanske vi skulle kunna bli överens
            om en sak, eftersom Kenneth G
          </note>
          <note>
            Forslund pratar väldigt mycket om de höga byggkostnaderna. Kan
            vi vara överens om att 60 % av byggkostnaderna utgörs av skatter
            som politiker har beslutat om, till största delen socialdemokratiska
            politiker? Sedan kan vi ha en intressant diskussion om hur vi
            ska få ned byggkostnaderna och hyrorna.
          </note>
          <note>
            Men om vi är överens om det här är det en väldigt bra utgångspunkt,
            och det låter nästan som att vi kan bli det. Vi får se nu om repliken
            leder till att vi kan bli det.
          </note>
          <note>
            Sedan pratar Kenneth G Forslund om personliga offer, om folk
            som inte har en bostad. Då måste jag ställa den fråga som jag
            har ställt både i den här debatten och i den allmänpolitiska debatten
            och som jag fortfarande inte har fått svar på. Den handlar om
            änkorna som måste lämna sina hus beroende på att de inte har råd
            att betala arvsskatten. Är dessa inte personliga offer? Har Kenneth
            G Forslund inte träffat dem? Jag har gjort det.
          </note>
          <note>
            I slutet av augusti träffade jag en änka. Hon var inte speciellt
            gammal. Hennes man hade blivit sjuk.
          </note>
          <note>
            Han gick bort efter 16 dagar. Hon sade: Jag stod där med min
            dubbla sorg, jag miste min man, men, Marietta, jag var också tvungen
            att sälja mitt hus som vi i
          </note>
          <note>
            25 år hade bott i tillsammans för jag hade inte råd att betala
            arvsskatten. Jag hade väldigt gärna velat att mina barnbarn skulle
            få leka i min trädgård. Det får de inte nu.
          </note>
          <note>
            Är detta inte ett personligt offer? Min fråga är:
          </note>
          <note>
            Hur många ska behöva lämna sina hus beroende på arvsskatt, förmögenhetsskatt
            och fastighetsskatt?
          </note>
          <note type="speaker">
            Anf. 72 KENNETH G FORSLUND (s) replik:
          </note>
          <note>
            Fru talman! Marietta de Pourbaix-Lundin nämner en procentsats
            som hon hävdar är skattedelen i den totala byggkostnaden. Vi kan
            väl i alla fall enas om att skatten är en väsentlig del av bostadskostnaden.
          </note>
          <note>
            Sedan kan inte jag redogöra för exakt hur stor andelen är.
          </note>
          <note>
            Jag kan ge en annan intressant bild av kostnaderna efter en diskussion
            som jag hade med ett byggföretag.
          </note>
          <note>
            Jag ställde frågan mellan fyra ögon: Om vi på något sätt skulle
            kunna subventionera det här bygget för er, tomten eller något
            annat, skulle det leda till att kostnaden som ni i slutändan tar
            ut skulle sänkas? Svaret kom omedelbart, och det var: Nej. De
            skulle i så fall öka sina vinst. Det är därför som jag i ett yrkande
            i min motion som behandlas av ett annat utskott än bostadsutskottet
            pekar på att den momssänkning som nu är på väg måste följas upp
            så att den verkligen leder till kostnadssänkningar.
          </note>
          <note>
            Vad gäller personliga offer är det naturligtvis oerhört tråkigt
            för den här änkan om det är så att hon måste lämna sitt hus. Men
            samtidigt måste jag fråga
          </note>
          <note>
            Marietta de Pourbaix-Lundin hur den kvinna som jag pratade med
            häromkvällen hemma i Kungälv, som inte har haft en egen bostad
            på ett och ett halvt år, ska kunna få en bostad på er moderata
            avreglerade bostadsmarknad? Det förstår inte jag.
          </note>
          <note>
            Anf. 73 MARIETTA DE POURBAIX-
          </note>
          <note type="speaker">
            LUNDIN (m) replik:
          </note>
          <note>
            Fru talman! Det är ju bra att vi är överens om att det är en
            betydande del av byggkostnaderna som utgörs av skatter. Kan man
            då dra några slutsatser av detta som vi är överens om? Kommer
            vi att få se några förslag som innebär att man tar bort ett antal
            skatter för att göra bostadsbyggandet billigare? Då tänker jag
            inte bara på byggmomsen, för om det kommer något förslag om att
            sänka byggmomsen kommer det att vara så begränsat och så kringgärdat
            av regler att vi snart ser framför oss igen att lägenheter på
            60 kvadratmeter är vad alla ska bo i. Det är inte det jag menar
            med att man ska göra något åt den betydande delen av skatterna,
            utan det är något helt annat.
          </note>
          <note>
            Sedan pratar Kenneth G Forslund om att det inte är bra med subventioner,
            men i princip hela Socialdemokraternas bostadspolitik handlar
            ju om subventioner och bidrag av olika slag. I samma andetag pratar
            han om konkurrens. Sätter man inte konkurrensen ur spel när man
            ger subventioner på vissa ställen och har regler som styr att
            så ska du bygga och så ska du inte bygga? Är inte detta konkurrenssnedvridande,
            och sätter det inte hela konkurrensen ur spel?
          </note>
          <note type="speaker">
            Anf. 74 KENNETH G FORSLUND (s) replik:
          </note>
          <note>
            Fru talman! Först och främst sade jag inte att det är fel att
            subventionera. Jag sade att jag hade fört en diskussion med ett
            byggföretag om huruvida en subvention skulle leda till sänkta
            boendekostnader. De sade tveklöst att de i praktiken skulle öka
            sin vinst.
          </note>
          <note>
            Det som är problemet med den situation som råder i dag är att
            varje gång vi hittar något sätt att sänka kostnaderna måste vi
            också fundera över hur vi kan se till att denna metod verkligen
            leder till sänkta kostnader, därför att i dag är det för mycket
            marknad och för lite byggande i förhållande till de behov som
            råder. Det gör att de här marknadsaktörerna noga följer varje
            agerande från oss och försöker att använda det till sin ekonomiska
            fördel och öka sina vinster ytterligare.
          </note>
          <note>
            Sedan måste vi naturligtvis hela tiden följa utformningen av
            all skattelagstiftning i det här landet och fundera över hur den
            fungerar i den komplicerade verklighet som vi lever i. Det måste
            vi alltid göra löpande, oavsett vilken sektor i samhället vi pratar
            om.
          </note>
          <note type="speaker">
            Anf. 75 CARL-AXEL ROSLUND (m):
          </note>
          <note>
            Fru talman! Som gammal socialpolitiker blir jag oroad när jag
            konstaterar att bostadsbristen nu är på väg att bli ett av våra
            riktigt stora sociala problem. En bostad är en social rättighet.
            Det står väl till och med i grundlagen där man stadgar allas rätt
            till en god utbildning, allas rätt till arbete, allas rätt till
            bostad och så vidare. Ändå är ansvaret för bostadsbyggande uppsplittrat
            på ett sätt som ger en tendens till att alla skyller på alla.
          </note>
          <note>
            Vi har hört här flera gånger att staten skyller på byggherrarna.
            Det är kartellbildningar, byggfusk och svartjobb. Man skyller
            också på kommunerna som man säger tar ut för höga markpriser och
            underlåter att bygga.
          </note>
          <note>
            Kommunerna å sin sida skyller på staten som inte kan tillskapa
            en bostadspolitik värd namnet och som inte tillhandahåller medel
            som gör att det är möjligt att bygga bostäder som vanligt folk
            efterfrågar.
          </note>
          <note>
            Bostadsbolagen konstaterar att det nästan helt saknas förutsättningar
            att bygga under rådande förhållanden. Bygg- och bostadsföretag
            ska gå med vinst. Kan man inte ta ut den hyra som behövs så byggs
            det inte heller några lägenheter, i alla fall inte hyreslägenheter.
          </note>
          <note>
            Fru talman! Den socialdemokratiska bostadspolitiken, som till
            stora delar byggde på hög inflation, har fullständigt havererat.
            Sänkningen av avdragsmöjligheten på skuldräntor, hög moms på byggen
            och fastighetsservice och ökad fastighetsskatt har lett till låg
            efterfrågan på bostäder.
          </note>
          <note>
            Om fastighetsskatten åtminstone hade varit kommunal hade den
            kunnat ge incitament till kommunerna att börja bygga. Vi moderater
            vill ju som bekant avskaffa den helt och hållet för att komma
            till rätta med orättvisor och sänka kostnaderna för vanligt folk.
          </note>
          <note>
            60-65 % av byggkostnaderna utgörs i dag av skatter och avgifter,
            och det är ingenting som vi moderater har hittat på. Det har slagits
            fast av Svenska
          </note>
          <note>
            Kommunförbundet. Detta sagt som en replik till den föregående
            talaren. 60-65 % är alltså skatter och avgifter. Tillsammans med
            världens högsta inkomstskatt har det lett till en låg efterfrågan
            på bostäder.
          </note>
          <note>
            Därför har följden i princip blivit att byggnation av hyresbostäder
            helt och hållet har upphört samtidigt som alltfler hyreshus omvandlas
            till bostadsrätter. Det är ju en god affär för både köpare och
            säljare. Man kan till och med säga att det är ett sätt att införa
            marknadshyror bakvägen. Förlorarna i detta system i
          </note>
          <note>
            Socialdemokraternas Sverige är som vanligt de svagaste, de som
            inte har råd att lägga upp hundratusentals kronor för en bostad.
          </note>
          <note>
            Kommunerna står nu inför allt större problem, men de har enligt
            lagen det övergripande ansvaret för att medborgarna ska erhålla
            en bostad, och man klarar det inte längre, fru talman.
          </note>
          <note>
            Antalet bostadslösa i tillväxtregionerna ökar i en oroande hastighet,
            och de vidtagna åtgärderna är otillräckliga och kommer för sent.
            Vi vet hur det går.
          </note>
          <note>
            I bostadsbristens spår kommer trångboddhet, sociala problem och
            kriminalitet.
          </note>
          <note>
            Ekonomiskt svaga grupper ställs nu emot varandra, och uteliggarstatistiken
            i storstäderna talar ett förfärande språk. Notan för kortsiktiga,
            dåliga lösningar, hotell och liknande, ökar utan att någon riktig
            lösning synes.
          </note>
          <note>
            Å andra sidan dras utflyttningskommunerna med höga kostnader
            för tomma lägenheter i de kommunala bostadsbolagen. Nu diskuterar
            man på fullt allvar att tvinga flyktingar att bosätta sig där
            lägenheterna finns. Det är ett tvång på typiskt socialdemokratiskt
            manér. För mig, fru talman, är det en mänsklig rättighet att få
            bo där man vill. Jag kan aldrig ställa upp på sådana förslag.
            Jag tycker att det är obegripligt att man i Sverige år 2002 talar
            om att införa kommunarrest för vissa människor.
          </note>
          <note>
            Jag har motionerat om det så kallade EBO och menar att det måste
            kompletteras med kraftfulla åtgärder till de kommuner som tar
            ett osedvanligt stort ansvar för vår flyktingpolitik. Likaså vill
            jag att
          </note>
          <note>
            Migrationsverket ska tvingas att informera kommunerna om vilka
            personer som flyttar in där. I Malmö rör det sig om ca 2 000 personer
            om året som helt okontrollerat flyttar in i kommunen utan att
            någon har en aning om det, inte förrän de dyker upp på socialbyrån,
            och vi spränger alla gränser.
          </note>
          <note>
            Jag har också motionerat om att man närmare borde undersöka den
            finska bostadspolitiken. Där har man en politik för tillväxtregioner
            och en annan politik för avflyttningsbygderna. Men här i Sverige
            blickar man bara ut ifrån Stockholms horisont, och sedan ska vi
            försöka få ett system. Vi vet ju alla att situationen i Stockholm
            avviker totalt från situationen i resten av landet.
          </note>
          <note>
            Fru talman! Bostadspolitiken är en väsentlig del av välfärdspolitiken.
            Det är genant att så många saknar en bostad i Sverige år 2002.
            Statens stöd till bostadssektorn sjönk med 50 miljarder utan att
            familjerna kompenserades på något sätt i form av sänkta andra
            utgifter. I takt med att subventionerna skars ned sjönk antalet
            färdigställda lägenheter i rasande takt.
          </note>
          <note>
            Den enskilt viktigaste orsaken till att bostadsbyggandet har
            pressats ned är just den hårda beskattningen av boendet. Det handlar
            inte om de enskilda skatterna var för sig, till exempel moms,
            fastighetsskatt, skatt på förvaltningstjänster och liknande, utan
            om totalbilden, den mycket höga totala nivån.
          </note>
          <note>
            Hyrorna uppfattas som för höga och tar en stor del av hushållens
            disponibla inkomster. Man har inte råd att efterfråga, trots att
            behoven finns. Och vi vet att behoven är stora.
          </note>
          <note>
            Tidigare var det i princip helt riskfritt att bygga.
          </note>
          <note>
            Staten stod för den stora risken. Men i dag finns det ingen som
            vill stå för riskkapitalet när man inte har en chans att kompensera
            sig hyresvägen. Däri ligger en stor del av problemet.
          </note>
          <note>
            Fru talman! Läget är akut, och det hämmar landets tillväxt allvarligt.
            För att komma upp i samma nivå som huvudstäderna i våra nordiska
            grannländer skulle nyproduktionen i Stockholm behöva öka tre gånger.
          </note>
          <note>
            De allmännyttiga bostadsföretagen skulle behöva tillskjuta 3
            miljarder kronor årligen för att klara en nyproduktion som gör
            att hyresrätten behåller sin andel av det totala bostadsbeståndet.
            Dessa 3 miljarder årligen är pengar som inte finns.
          </note>
          <note>
            Vi menar att en politik för ett ökat byggande måste ha långsiktiga
            spelregler och vara brett politiskt förankrad. Det får inte vara
            som i dag när man hela tiden försöker att lappa i ett system som
            inte längre fungerar. Man måste ta ett helhetsgrepp. Vi måste
            alla inse att det måste löna sig att bygga och förvalta bostäder,
            annars finns det ingen som vill.
          </note>
          <note>
            Regeringen har nu aviserat en sänkning av momskostnaden för särskilt
            angelägna bostäder. Det är studentlägenheter, äldrebostäder och
            mindre hyreslägenheter. Men detta räcker inte för att komma upp
            i
          </note>
          <note>
            30 000 lägenheter per år. Det totala skattetrycket måste sänkas,
            speciellt, fru talman, som det inte är byggkostnaden som är det
            stora problemet. Trots att vi har höga priser på byggnadsmaterial
            och liknande ligger byggkostnaderna i Sverige på en medelhög nivå
            sett i ett europeiskt perspektiv. Det är anmärkningsvärt att det
            är det offentliga som har de högsta byggkostnaderna. De offentliga
            byggkostnaderna ligger 10-40 % högre än vad de privata gör. Detta
            är återigen inte framräknat av Moderaterna utan av
          </note>
          <note>
            Svenska Kommunförbundet.
          </note>
          <note>
            Om man till byggkostnaderna lägger byggmoms, anslutningsavgifter
            och annat som kommer till, får man en hög produktionskostnad som
            i kombination med det totala höga skattetrycket resulterar i höga
            boendekostnader. Det är nödvändigt att hitta en lösning på hur
            man ska klara av detta med finansiering och risk i samband med
            nyproduktion.
          </note>
          <note>
            Fru talman! Nu kommer ägarlägenheter. De utgör visserligen ett
            välkommet tillskott på bostadsmarknaden. Det ökar mångfald och
            valfrihet, och det tycker vi moderater är bra, men vi ska inte
            tro att det löser problemen. Man har också talat om tredimensionell
            fastighetsbildning, och visst kan det frigöra ytterligare lägenheter
            och öppna för nya lösningar. Det välkomnas, men det löser inte
            ensamt problemen.
          </note>
          <note>
            Plan- och bygglagen måste ses över. Den måste anpassas till de
            rådande förhållandena. Man skulle kunna tänka sig statliga eller
            kommunala hyresgarantier för dem som har det svårast och förmånliga
            lån till kontantinsats för att köpa bostadsrätt. Man skulle också
            kunna tänka sig en rejäl avkontorisering. Detta är lite olika
            sätt för att se till att ungdomar kommer in på bostadsmarknaden.
          </note>
          <note>
            Men framför allt, fru talman, måste man se över skatter och avgifter.
            Annars får vi aldrig någon rätsida på bostadsmarknaden. Så länge
            staten tar ut skatter och avgifter i storleksklassen 60-65 % går
            det inte att, som Socialdemokraterna gör, sticka huvudet i sanden
            och skylla på att marknaden inte fungerar.
          </note>
          <note>
            Något måste göras kraftfullt och snabbt. De förslag som kommer
            från regeringspartierna ger på tok för lite, kommer för sent och
            innehåller inte någonting som kan tänkas innebära en lösning på
            bostadsproblematiken.
          </note>
          <note>
            Anf. 76 HELENA HILLAR ROSEN-
          </note>
          <note type="speaker">
            QVIST (mp):
          </note>
          <note>
            Fru talman! Jag ska snabba på mitt anförande eftersom jag antar
            att ledamöterna vill votera så snart som möjligt. Mina kamrater
            i bostadsutskottet har redan uttömt de flesta aspekter på bostadspolitikens
            område med anledning av betänkandet BoU1. Det är roligt att också
            andra kamrater i kammaren är intresserade av bostadspolitik.
          </note>
          <note>
            Talarna har svävat ut och berört till exempel skatteutskottets
            område. Vi har vad gäller trafikutskottets område pratat lite
            om infrastruktur. Carl-Axel
          </note>
          <note>
            Roslund tog upp en hel del från socialutskottets område. Även
            jag ser fram emot hur vi ska klara de hemlösas problem.
          </note>
          <note>
            Jag vill ta upp ett par saker som jag tycker är speciellt intressanta,
            saker som har hänt mig på senare tid. Samarbetspartierna har med
            anledning av budgetpropositionen väckt en gemensam motion för
            ett tryggare, rättvisare och grönare Sverige. Där tas även upp
            en del frågor som rör bostadspolitiken, bland annat att det ska
            ställas miljövillkor för investeringsbidrag.
          </note>
          <note>
            Vi har sedan några år tillbaka sett att det på bostadsområdet
            har utvecklats åtgärder som främjar ekologisk hållbarhet. Det
            gäller för det första bidraget för bostadsinvesteringar som främjar
            ekologisk hållbarhet. Just detta bidrag ser inte ut att bli så
            långvarigt eftersom det har skett en utveckling. Det kommer väl
            så småningom att avskaffas. Efter det att bidraget hade införts
            blev det möjligt att kombinera det med investeringsbidrag för
            ny- och ombyggnad av hyreslägenheter och även för studentbostäder.
          </note>
          <note>
            Enligt överenskommelsen mellan Miljöpartiet,
          </note>
          <note>
            Vänsterpartiet och Socialdemokraterna kommer det nu att ställas
            miljökrav i samband med alla investeringsbidrag. Detta är oerhört
            väsentligt. Jag ser fram emot att nästa steg skulle kunna bli
            att det ställs miljökrav i samband med beviljande av bygglov.
          </note>
          <note>
            Till exempel skulle direktel kunna uteslutas och en energibesparing
            kunna föreskrivas. Man kunde använda mera trä och mindre plast.
            Bostaden kunde ses i ett livscykelperspektiv. Den ska eventuellt
            så småningom rivas eller åtminstone byggas om, och man får då
            inte ge upphov till miljöfarligt avfall. För att förbättra kretsloppsanpassningen
            bör man utveckla system för urinseparering. Vi kommer så småningom
            att utarbeta dessa miljökrav.
          </note>
          <note>
            Något som jag tycker är värt att nämna i 121-
          </note>
          <note>
            punktsprogrammet, överenskommelsen mellan Socialdemokraterna,
            Vänsterpartiet och Miljöpartiet, är ett kapitel som handlar om
            rättvisa i boendet. Sex av punkterna berör detta sammanhang. Några
            av dem som är speciellt glädjande handlar om utbyggnaden av högskoleplatser.
            Bostadsutskottet har tidigare varit mycket intresserat av att
            utveckla krav på kommunerna att tillse att det finns bostäder
            för studenter. De här punkterna är ungefär så långt som man kan
            komma. Det gäller något som börjar likna en bostadsgaranti för
            studenter, vilket är något som studentorganisationerna har efterfrågat.
          </note>
          <note>
            Med detta yrkar jag bifall till bostadsutskottets förslag till
            beslut.
          </note>
          <note type="speaker">
            Anf. 77 GÖRAN HÄGGLUND (kd) replik:
          </note>
          <note>
            Fru talman! Jag tänker ta upp en sak av principiell vikt i det
            här betänkandet. Miljöpartiet har tidigare i andra sammanhang
            hävdat det kommunala självstyret som en viktig princip för ledningen
            av landet. Nyligen lämnade regeringen en proposition till riksdagen
            som handlade om stopp för utförsäljning av akutsjukhus. Genom
            att Miljöpartiet stod på sig i det sammanhanget och höll fast
            vid principen om det kommunala självstyret tvingades regeringen
            dra tillbaka den propositionen.
          </note>
          <note>
            Vad gäller andra områden som berörs i det här betänkandet, kommunernas
            bostadsförsörjningsansvar och lagen om allmännyttiga bostadsföretag,
            som förhindrar kommunerna att själva bestämma över sina fastigheter,
            står Miljöpartiet däremot på centraldirigenternas sida. Utifrån
            vilka principiella grunder tar Miljöpartiet ställning till frågor
            som rör det kommunala självstyret? Jag kan inte hitta några särskilda
            principer bakom de förslag som jag nu har relaterat.
          </note>
          <note>
            Anf. 78 HELENA HILLAR ROSEN-
          </note>
          <note type="speaker">
            QVIST (mp) replik:
          </note>
          <note>
            Fru talman! Till att börja med, Göran Hägglund, vill Miljöpartiet
            inte sälja ut akutsjukhus. Vi vill att besluten ska fattas på
            kommunal nivå. Det torde inte ha gått någon förbi att vi vill
            ha en särskild demokratigaranti och att vi har efterlyst flera
            anhängare till denna. Den går ut på att de här besluten ska fattas
            på kommunal nivå i två steg med val emellan. På det viset lyfter
            man fram en fråga av så långtgående och avgörande karaktär som
            en utförsäljning av ett akutsjukhus är. Det kan då inte bli så
            att man säljer ut en sådan tillgång bara på grund av att kommunen
            tillfälligt lider av pengabrist. Det gäller en tillgång som har
            byggts upp under lång tid, och man behöver ha lite betänketid
            för att genomföra sådana här beslut.
          </note>
          <note>
            Jag antar att också Kristdemokraterna har varit ganska nöjda
            åtminstone i vissa kommuner över att man har behärskat sig lite
            grann och inte börjat sälja ut alla kommunala bostadsbolag. Flera
            partier var mer angelägna än Kristdemokraterna om att få göra
            detta.
          </note>
          <note>
            Vår idé är att ha en så kallad demokratigaranti för att inte
            fatta förhastade beslut. Besluten ska fattas på kommunal eller
            landstingskommunal nivå på det sätt som vi önskar. Tyvärr har
            vi inte fått gehör för detta, men om flera är intresserade av
            detta kan de ansluta sig, så kan vi kanske så småningom få igenom
            den här idén. Jag förstår att det kan ta tid.
          </note>
          <note type="speaker">
            Anf. 79 GÖRAN HÄGGLUND (kd):
          </note>
          <note>
            Fru talman! Sanningen är ju den att vi i utskottet med Helena
            Hillar Rosenqvists och Miljöpartiets hjälp hade kunnat få bort
            den lagreglering som ålägger kommunpolitiker och kommunala företrädare
            att agera på det sätt som man önskar i Rosenbad, i stället för
            att agera utifrån de lokala förutsättningar som de känner bäst.
            Hade Helena Hillar Rosenqvist och
          </note>
          <note>
            Miljöpartiet sagt att de slår vakt om det kommunala självstyret,
            hade vi kunnat upphäva de regleringar som Socialdemokraterna och
            Vänsterpartiet står för och som ju innebär ett förmynderi gentemot
            kommunpolitikerna.
          </note>
          <note>
            Jag tycker att Miljöpartiet har en vacker tanke om kommunal demokratigaranti,
            men när man i utskottet i praktiken tar ställning för rådande
            förhållanden och mot förändringar som skulle ha flyttat ned besluten
            till lokal nivå blir jag bekymrad.
          </note>
          <note>
            Anf. 80 HELENA HILLAR ROSEN-
          </note>
          <note type="speaker">
            QVIST (mp):
          </note>
          <note>
            Fru talman! Jag tackar så mycket för att Göran
          </note>
          <note>
            Hägglund tillmäter oss den stora betydelse som vi de facto har,
            det vill säga som vågmästare i svensk politik. Den har vi fortfarande
            kvar här i kammaren, dock inte i utskotten. Där hade vi alltså
            inte kommit så långt med det.
          </note>
          <note>
            Jag framhärdar att denna demokratigaranti står främst för oss.
            När vi inte fick igenom den ville vi inte ställa upp på en utförsäljning
            av den art som man var beredd att göra.
          </note>
          <note>
            När man inte får som man vill får man göra det näst bästa.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 8 §.)
          </note>
          <note>
            7 § Beslut om ärende som slutdebatterats den
          </note>
          <note>
            12 december
          </note>
          <note>
            UbU2 Utgiftsområde 15 Studiestöd
          </note>
          <note>
            Punkt 7 (Inkomstprövningen vid beviljande av studiemedel [fribeloppet])
          </note>
          <note>
            1. utskottet
          </note>
          <note>
            2. res. 2 (fp, m, kd)
          </note>
          <note>
            Votering:
          </note>
          <note>
            177 för utskottet
          </note>
          <note>
            115 för res. 2
          </note>
          <note>
            57 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 129 s, 22 v, 14 c, 12 mp
          </note>
          <note>
            För res. 2: 44 m, 42 fp, 29 kd
          </note>
          <note>
            Frånvarande: 15 s, 11 m, 6 fp, 4 kd, 8 v, 8 c, 5 mp
          </note>
          <note>
            Punkt 8 (Tolvterminersregeln vid beviljande av studiemedel)
          </note>
          <note>
            1. utskottet
          </note>
          <note>
            2. res. 3 (fp, m, c)
          </note>
          <note>
            Votering:
          </note>
          <note>
            161 för utskottet
          </note>
          <note>
            100 för res. 3
          </note>
          <note>
            31 avstod
          </note>
          <note>
            57 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 129 s, 21 v, 11 mp
          </note>
          <note>
            För res. 3: 44 m, 42 fp, 14 c
          </note>
          <note>
            Avstod: 29 kd, 1 v, 1 mp
          </note>
          <note>
            Frånvarande: 15 s, 11 m, 6 fp, 4 kd, 8 v, 8 c, 5 mp
          </note>
          <note>
            Punkt 10 (Bidragsandelen i studiemedel)
          </note>
          <note>
            1. utskottet
          </note>
          <note>
            2. res. 7 (c)
          </note>
          <note>
            Votering:
          </note>
          <note>
            249 för utskottet
          </note>
          <note>
            14 för res. 7
          </note>
          <note>
            29 avstod
          </note>
          <note>
            57 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 129 s, 44 m, 42 fp, 22 v, 12 mp
          </note>
          <note>
            För res. 7: 14 c
          </note>
          <note>
            Avstod: 29 kd
          </note>
          <note>
            Frånvarande: 15 s, 11 m, 6 fp, 4 kd, 8 v, 8 c, 5 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            8 § Beslut om ärenden som slutdebatterats vid dagens sammanträde
          </note>
          <note>
            FiU6 AP-fondernas verksamhet år 2001
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Avveckling av Sjätte AP-fonden)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            3. res. 2 (fp)
          </note>
          <note>
            Förberedande votering:
          </note>
          <note>
            46 för res. 1
          </note>
          <note>
            42 för res. 2
          </note>
          <note>
            204 avstod
          </note>
          <note>
            57 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            206 för utskottet
          </note>
          <note>
            45 för res. 1
          </note>
          <note>
            41 avstod
          </note>
          <note>
            57 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 129 s, 29 kd, 22 v, 14 c, 12 mp
          </note>
          <note>
            För res. 1: 44 m, 1 fp
          </note>
          <note>
            Avstod: 41 fp
          </note>
          <note>
            Frånvarande: 15 s, 11 m, 6 fp, 4 kd, 8 v, 8 c, 5 mp
          </note>
          <note>
            Punkt 3 (Nya riktlinjer för AP-fonderna)
          </note>
          <note>
            1. utskottet
          </note>
          <note>
            2. res. 3 (v)
          </note>
          <note>
            Votering:
          </note>
          <note>
            270 för utskottet
          </note>
          <note>
            22 för res. 3
          </note>
          <note>
            57 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 129 s, 44 m, 42 fp, 29 kd, 14 c, 12 mp
          </note>
          <note>
            För res. 3: 22 v
          </note>
          <note>
            Frånvarande: 15 s, 11 m, 6 fp, 4 kd, 8 v, 8 c, 5 mp
          </note>
          <note>
            LU2 Ersättning vid flygolyckor
          </note>
          <note>
            Punkt 3 (Inflationsjustering)
          </note>
          <note>
            I denna punkt föreslogs en lagändring som innebar att vissa framtida
            ändringar i en internationell överenskommelse skulle gälla som
            svensk lag utan föregående godkännande av riksdagen. Av 10 kap.
            5 § tredje stycket regeringsformen framgår att det är möjligt
            att i vissa fall låta en framtida ändring i en inernationell överenskommelse
            automatiskt bli gällande som svensk rätt utan något riksdagsbeslut.
            Riksdagens beslut skulle i ett sådant fall som huvudregel fattas
            i samma ordning som vid stiftande av grundlag. Om ett beslut i
            grundlagsordning inte kunde avvaktas skulle riksdagen besluta
            genom ett beslut, varom minst fem sjättedelar av de röstande och
            minst tre fjärdedelar av riksdagens ledamöter förenade sig.
          </note>
          <note>
            Av ändringsförslaget framgick att ändringen önskades bli genomförd
            genast.
          </note>
          <note>
            Beslutet skulle fattas genom omröstning med omedelbar rösträkning.
          </note>
          <note>
            Votering:
          </note>
          <note>
            292 för bifall till utskottets förslag till beslut
          </note>
          <note>
            0 för avslag till utskottets förslag till beslut
          </note>
          <note>
            0 avstod
          </note>
          <note>
            57 frånvarande
          </note>
          <note>
            Tredje vice talmannen konstaterade att minst fem sjättedelar
            av de röstande och minst tre fjärdedelar av riksdagens ledamöter
            hade röstat ja och kammaren hade således bifallit utskottets förslag
            till beslut.
          </note>
          <note>
            Partivis fördelning av rösterna:
          </note>
          <note>
            För bifall: 129 s, 44 m, 42 fp, 29 kd, 22 v, 14 c,
          </note>
          <note>
            12 mp
          </note>
          <note>
            Frånvarande: 15 s, 11 m, 6 fp, 4 kd, 8 v, 8 c, 5 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            BoU1 Utgiftsområde 18 Samhällsplanering, bostadsförsörjning och
            byggande
          </note>
          <note>
            Punkt 1 (Anslagsfördelningen inom utgiftsområde 18
          </note>
          <note>
            budgetåret 2003)
          </note>
          <note>
            1. utskottet
          </note>
          <note>
            2. res. 1 (c)
          </note>
          <note>
            Votering:
          </note>
          <note>
            167 för utskottet
          </note>
          <note>
            14 för res. 1
          </note>
          <note>
            108 avstod
          </note>
          <note>
            60 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 126 s, 2 m, 4 fp, 1 kd, 22 v, 12 mp
          </note>
          <note>
            För res. 1: 14 c
          </note>
          <note>
            Avstod: 42 m, 38 fp, 28 kd
          </note>
          <note>
            Frånvarande: 18 s, 11 m, 6 fp, 4 kd, 8 v, 8 c, 5 mp
          </note>
          <note>
            Punkt 4 (Bostadspolitikens utformning)
          </note>
          <note>
            1. utskottet
          </note>
          <note>
            2. res. 3 (m)
          </note>
          <note>
            3. res. 4 (fp)
          </note>
          <note>
            4. res. 7 (c)
          </note>
          <note>
            Kammaren fastställde med acklamation res. 4 som kontraproposition
            i en förberedande votering.
          </note>
          <note>
            Förberedande votering:
          </note>
          <note>
            45 för res. 3
          </note>
          <note>
            42 för res. 4
          </note>
          <note>
            205 avstod
          </note>
          <note>
            57 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            143 för utskottet
          </note>
          <note>
            44 för res. 3
          </note>
          <note>
            102 avstod
          </note>
          <note>
            60 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 2 kd, 2 v, 12 mp
          </note>
          <note>
            För res. 3: 44 m
          </note>
          <note>
            Avstod: 42 fp, 26 kd, 20 v, 14 c
          </note>
          <note>
            Frånvarande: 17 s, 11 m, 6 fp, 5 kd, 8 v, 8 c, 5 mp
          </note>
          <note>
            Ingemar Vänerlöv (kd) anmälde att han avsett att avstå från att
            rösta men markerats ha röstat ja.
          </note>
          <note>
            Punkt 6 (Bostadsbyggandets omfattning)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 7 (Bygg- och boendekostnaderna)
          </note>
          <note>
            1. utskottet
          </note>
          <note>
            2. res. 12 (c)
          </note>
          <note>
            Votering:
          </note>
          <note>
            147 för utskottet
          </note>
          <note>
            14 för res. 12
          </note>
          <note>
            129 avstod
          </note>
          <note>
            59 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 129 s, 1 kd, 5 v, 12 mp
          </note>
          <note>
            För res. 12: 14 c
          </note>
          <note>
            Avstod: 43 m, 42 fp, 27 kd, 17 v
          </note>
          <note>
            Frånvarande: 15 s, 12 m, 6 fp, 5 kd, 8 v, 8 c, 5 mp
          </note>
          <note>
            Berit Jóhannesson (v) anmälde att hon avsett att avstå från att
            rösta men markerats ha röstat ja.
          </note>
          <note>
            Punkt 13 (Lagen om kommunernas bostadsförsörjningsansvar)
          </note>
          <note>
            1. utskottet
          </note>
          <note>
            2. res. 16 (v)
          </note>
          <note>
            Votering:
          </note>
          <note>
            143 för utskottet
          </note>
          <note>
            22 för res. 16
          </note>
          <note>
            127 avstod
          </note>
          <note>
            57 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 129 s, 1 kd, 1 c, 12 mp
          </note>
          <note>
            För res. 16: 22 v
          </note>
          <note>
            Avstod: 44 m, 42 fp, 28 kd, 13 c
          </note>
          <note>
            Frånvarande: 15 s, 11 m, 6 fp, 4 kd, 8 v, 8 c, 5 mp
          </note>
          <note>
            Punkt 14 (Ändring i lagen om allmännyttiga bostadsföretag)
          </note>
          <note>
            1. utskottet
          </note>
          <note>
            2. res. 17 (kd, m, fp, c)
          </note>
          <note>
            Votering:
          </note>
          <note>
            164 för utskottet
          </note>
          <note>
            128 för res. 17
          </note>
          <note>
            57 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 129 s, 1 fp, 22 v, 12 mp
          </note>
          <note>
            För res. 17: 44 m, 41 fp, 29 kd, 14 c
          </note>
          <note>
            Frånvarande: 15 s, 11 m, 6 fp, 4 kd, 8 v, 8 c, 5 mp
          </note>
          <note>
            Punkt 23 (Permanenta investeringsbidrag)
          </note>
          <note>
            1. utskottet
          </note>
          <note>
            2. res. 30 (v)
          </note>
          <note>
            Votering:
          </note>
          <note>
            148 för utskottet
          </note>
          <note>
            22 för res. 30
          </note>
          <note>
            122 avstod
          </note>
          <note>
            57 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 129 s, 7 c, 12 mp
          </note>
          <note>
            För res. 30: 22 v
          </note>
          <note>
            Avstod: 44 m, 42 fp, 29 kd, 7 c
          </note>
          <note>
            Frånvarande: 15 s, 11 m, 6 fp, 4 kd, 8 v, 8 c, 5 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            2002/03:24 Överlåtelse av aktier i Svenska Skogsplantor AB till
            Sveaskog AB
          </note>
          <note>
            Socialförsäkringsutskottets betänkande
          </note>
          <note>
            2002/03:SfU1 Anslag inom socialförsäkringsområdet
          </note>
          <note>
            (utgiftsområdena 10, 11 och 12)
          </note>
          <note>
            10 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 13 december
          </note>
          <note>
            2002/03:96 av Margareta Andersson (c) till statsrådet
          </note>
          <note>
            Ulrica Messing
          </note>
          <note>
            Skogsskövlingen
          </note>
          <note>
            2002/03:97 av Ana Maria Narti (fp) till statsrådet
          </note>
          <note>
            Hans Karlsson
          </note>
          <note>
            Invandrarnas arbetsgrupper
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 21 januari.
          </note>
          <note>
            11 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 13 december
          </note>
          <note>
            2002/03:301 av Mikael Damberg (s) till utrikesminister Anna Lindh
          </note>
          <note>
            Israeliska förstörelsen av egendom på Västbanken och Gaza
          </note>
          <note>
            2002/03:302 av Carina Adolfsson Elgestam (s) till justitieminister
            Thomas Bodström
          </note>
          <note>
            Förtroendeuppdrag för representanter för handikapprörelsen
          </note>
          <note>
            2002/03:303 av Gunilla Tjernberg (kd) till finansminister Bosse
            Ringholm
          </note>
          <note>
            Sponsring
          </note>
          <note>
            2002/03:304 av Gunilla Carlsson i Tyresö (m) till finansminister
            Bosse Ringholm
          </note>
          <note>
            Satsning på förskolan
          </note>
          <note>
            2002/03:305 av Bengt-Anders Johansson (m) till miljöminister
            Lena Sommestad
          </note>
          <note>
            Handläggningstiden vid miljöprövning
          </note>
          <note>
            2002/03:306 av Carina Hägg (s) till utrikesminister
          </note>
          <note>
            Anna Lindh
          </note>
          <note>
            Ett idrottens Globalt Ansvar
          </note>
          <note>
            2002/03:307 av Claes Västerteg (c) till försvarsminister Leni
            Björklund
          </note>
          <note>
            Säve Helikopterstation
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 17 december.
          </note>
          <note>
            12 § Kammaren åtskildes kl. 13.18.
          </note>
          <note>
            Förhandlingarna leddes av talmannen från sammanträdets början
            till och med
          </note>
          <note>
            6 § anf. 38 (delvis) och av tredje vice talmannen därefter till
            sammanträdets slut.
          </note>
        </div>
      </body>
    </text>
  </TEI>
</teiCorpus>
