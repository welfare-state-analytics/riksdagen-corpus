<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200203</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200203</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200203--103</head>
          <docDate when="2003-05-14 00:00:00">2003-05-14 00:00:00</docDate>
        </div>
      </front>
      <body>
        <div>
          <note>
            16.00 - 16.33
          </note>
          <note>
            Det justerade protokollet beräknas utkomma om 3 veckor
          </note>
          <note>
            ---------------------------------
          </note>
          <note>
            1 § Justering av protokoll
          </note>
          <note>
            Justerades protokollet för den 8 maj.
          </note>
          <note>
            2 § Förnyad bordläggning
          </note>
          <note>
            Föredrogs och bordlades åter
          </note>
          <note>
            Finansutskottets betänkanden 2002/03:FiU15, FiU16
          </note>
          <note>
            och FiU18
          </note>
          <note>
            Arbetsmarknadsutskottets betänkande 2002/03:AU6
          </note>
          <note>
            Utrikes-, miljö- och jordbruksutskottets betänkande
          </note>
          <note>
            2002/03:UMJU1
          </note>
          <note>
            3 § Mervärdesskatteregler för elektronisk handel samt för radio-
            och TV-sändningar
          </note>
          <note>
            Föredrogs skatteutskottets betänkande 2002/03:SkU13
          </note>
          <note>
            Mervärdesskatteregler för elektronisk handel samt för radio-
            och TV-sändningar. (prop.2002/03:77)
          </note>
          <note type="speaker">
            Anf. 1 ULLA WESTER (s):
          </note>
          <note>
            Fru talman! Dagens skatterunda inleds med betänkande nr 13. Som
            vanligt ska man inte låta skenet bedra. Det här lilla tunna häftet
            ser inte mycket ut för världen. Men dess innehåll bygger på mödosamt
            fattade beslut i EU:s ministerråd för bra precis ett år sedan.
            Det beslutet i sin tur har en lång och lika mödosam arbetsprocess
            bakom sig.
          </note>
          <note>
            I betänkandet föreslås nya regler för redovisning av moms vid
            elektronisk handel mellan länder utanför
          </note>
          <note>
            EU och länder inom EU. Webbplatser, programvaror, musik och film
            definieras i det här sammanhanget inte som varor utan som tjänster.
            Det föranleder att särskilda regler måste till för den typen av
            handel.
          </note>
          <note>
            Vidare föreslås det i betänkandet regler för var och hur själva
            momsdeklarationen ska göras och också lämnas och till vilket land
            momsen slutligen ska betalas.
          </note>
          <note>
            För att den gemensamma marknaden i EU ska fungera så friktionsfritt
            som möjligt är momsfrågorna hårt reglerade i det sjätte mervärdesskattedirektivet.
          </note>
          <note>
            Det råder en samsyn om nyttan av en harmonisering av dessa regler.
            Den reservation som är fogad till betänkandet handlar inte om
            proceduren i sig utan om nivån på själva skattesatsen.
          </note>
          <note>
            Med denna korta inledning, fru talman, tycker jag att vi ska
            överlämna betänkandet till debattörerna.
          </note>
          <note type="speaker">
            Anf. 2 LARS GUSTAFSSON (kd):
          </note>
          <note>
            Fru talman! Eftersom Ulla Wester så förtjänstfullt redogjorde
            för processen behöver jag inte tillägga så mycket mer. Vi har
            en reservation på punkt 2 som jag vill yrka bifall till. Vi tycker
            att man bör se över de komplikationer som uppkommer när man får
            en momssats på nätet och en momssats på fasta varor.
          </note>
          <note>
            Regeringen borde titta över det och verka för att man skulle
            kunna ha divergerande skatter eller hitta någon lösning på detta.
            Det är den översynen vi vill rekommendera.
          </note>
          <note type="speaker">
            Anf. 3 INGER NORDLANDER (s):
          </note>
          <note>
            Fru talman! Jag börjar med att yrka bifall till skatteutskottets
            förslag i betänkandet. Vi är överens, men det finns en reservation
            i frågan. Trots inledningen här vill jag ändå ge en kortfattad
            bild av ärendet, mest för att det ska bli helt tydligt vad propositionen
            handlar om.
          </note>
          <note>
            Propositionen innehåller nya och tydligare lagregler om mervärdesskatt
            för elektronisk handel samt för radio- och TV-sändningar. De nya
            reglerna föreslås träda i kraft den 1 juli 2003.
          </note>
          <note>
            Förslaget omfattar förenklade former för betalning av moms vid
            elektroniska tjänster mellan länder utanför och inom EG och innebär
            att säljare från tredjeland själv väljer EG-land för redovisning
            av moms för sin försäljning.
          </note>
          <note>
            Propositionen följer beslutet som EU:s ministerråd fattade i
            maj 2002 om ändring i EG:s sjätte mervärdesskattedirektiv.
          </note>
          <note>
            Det uttrycks också klart att allt som tillhandahålls på elektronisk
            väg ska ses som tjänster. Det innebär enligt ändringsdirektivet
            att varje land ska tillämpa sin egen normalskattesats av moms
            för tjänster som levereras på elektronisk väg, vilket i Sverige
            i dag är
          </note>
          <note>
            25 %. Dessa regler används för övrigt på det sättet redan i dag.
          </note>
          <note>
            Med andra ord betyder det att när tidningar och böcker tillhandahålls
            på elektronisk väg ingår det i begreppet tjänst och ska beskattas
            efter normalskattesatsen, och om de köps i pappersform är skattesatsen
            reducerad.
          </note>
          <note>
            Nu är emellertid frågan om reducerade skattesatser för moms på
            detta området redan uppmärksammad både hos regeringen och hos
            EU-kommissionen.
          </note>
          <note>
            Frågan är inte helt enkel. Det finns svåra gränsdragningsproblem.
          </note>
          <note>
            En reducerad skattesats som är begränsad till vissa digitala
            produkter innebär nästan alltid gränsdragningsproblem. Det finns
            alltså för många nackdelar med att endast plocka ut böcker och
            tidningar. Det medför att innan man gör dylika förändring måste
            man se över konsekvenserna och se till helheten.
          </note>
          <note>
            Det skulle dessutom komplicera den föreslagna hanteringen. Det
            innebär en förenkling för näringsidkare från tredjeland att kunna
            välja ett EG-land för redovisning av skatt. Utan denna rationalisering
            skulle det bli mycket komplicerat för säljaren som inför varje
            köp som genomförs både måste veta i vilket land kunden befinner
            sig i och om den köpta tjänsten ska beskattas med annan skattesats
            än normalskattesatsen.
          </note>
          <note>
            Som sagt har EU-kommissionen redan framfört att man bör överväga
            en ändring av de regler och undantag som tillämpas vid fastställande
            av reducerade skattesatser. Där kommer man särskilt att ägna uppmärksamhet
            åt skatt som gäller virtuella produkter. Det arbetet pågår
          </note>
          <note>
            Dessutom har regeringen tillsatt en särskild utredare med uppdrag
            att genomföra en översyn av tilllämpningen av de reducerade skattesatserna
            och då särskilt se över vilka konsekvenser som undantag från normalskattesatsen
            inom momsområdet kan medföra.
          </note>
          <note>
            År 2004 kommer första delredovisningen, och en andra kommer i
            början av år 2005.
          </note>
          <note>
            Därutöver har Skattebasutredningen i betänkandet
          </note>
          <note>
            Våra skatter tagit upp problematiken kring den svenska normalskattesatsen
            för svenska ehandelsföretag. Den föreslår att en gemensam specialskattenivå
            för e-handel ska tillåtas inom hela EU.
          </note>
          <note>
            Betänkandet är utsänt på remiss.
          </note>
          <note>
            Frågan är uppmärksammad, och det pågår utredningsarbete både
            i Sverige och i EU. Med tanke på den snabba utvecklingen inom
            den framväxande elektroniska handeln och att man vill få ett skattesystem
            som är neutralt, effektivt och rättvist inväntar vi nämnda utredningars
            resultat.
          </note>
          <note>
            Avslutningsvis, fru talman, yrkar jag med vad jag har sagt återigen
            bifall till förslaget i betänkandet och avslag på reservationen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §)
          </note>
          <note>
            4 § Skattefri kapitalvinst och utdelning på näringsbetingande
            andelar
          </note>
          <note>
            Föredrogs skatteutskottets betänkande 2002/03:SkU14
          </note>
          <note>
            Skattefri kapitalvinst och utdelning på näringsbetingande andelar.
          </note>
          <note>
            Anf. 4 CATHARINA BRÅKENHI-
          </note>
          <note>
            ELM (s):
          </note>
          <note>
            Fru talman! I detta betänkande behandlas propositionen Skattefri
            kapitalvinst och utdelning på näringsbetingade andelar. Skatteutskottet
            behandlar också fyra motioner som väckts med anledning av propositionen.
            Motionerna har väckts av Vänsterpartiet, Kristdemokraterna, Moderaterna
            och Folkpartiet liberalerna. Utskottet föreslår att motionerna
            avslås.
          </note>
          <note>
            Regeringens huvudförslag innebär att beskattning av kapitalvinster
            på näringsbetingade andelar avskaffas. Som en konsekvens av skattefriheten
            på vinster får kapitalförluster på sådana andelar inte längre
            dras av. Regeringen föreslår dessutom att området för att skattefritt
            ta emot utdelning på företagsägda andelar utvidgas genom att definitionen
            av näringsbetingande andelar ändras.
          </note>
          <note>
            Förslagen har två syften: för det första att ta bort den principiellt
            felaktiga kedjebeskattningen av vinster i bolagssektorn som nuvarande
            regler ger upphov till och för det andra att åtgärda den faktiska
            asymmetri som har uppkommit genom internationell skatteplanering.
            Man kan exempelvis avyttra näringsbetingade andelar genom utländska
            dotterföretag i stater som inte beskattar den här typen av kapitalvinster.
          </note>
          <note>
            Den vinsten kan man sedan ta hem till Sverige som skattefri utdelning.
          </note>
          <note>
            Reglerna måste dessutom kombineras med regler som motverkar att
            den svenska bolagsskattebasen urholkas genom olika former av oönskad
            skatteplanering.
          </note>
          <note>
            Man kommer därför från regeringens sida att lämna förslag till
            nya regler om beskattning av CFC-
          </note>
          <note>
            bolag under våren. Ett förslag som innebär att särskilda skatteregler
            för förvaltningsföretag avskaffas lämnas också. Andelar som ägs
            av handelsbolag eller andelar i handelsbolag omfattas inte av
            förslaget om skattefria kapitalvinster. Ändringarna föreslås träda
            i kraft från 1 juli i år.
          </note>
          <note>
            Härmed, fru talman, överlämnar jag betänkandet för debatt i kammaren.
          </note>
          <note type="speaker">
            Anf. 5 ANNE-MARIE PÅLSSON (m):
          </note>
          <note>
            Fru talman! Det finns stora frågor och det finns små frågor.
            Det finns viktiga frågor och det finns oviktiga frågor. Det finns
            frågor som tilldrar sig ett stort politiskt intresse och frågor
            som passerar i stort sett helt spårlöst förbi. Det finns frågor
            som är lätta och det finns frågor som är tekniskt mycket svåra.
          </note>
          <note>
            Den fråga som vi ska diskutera här i dag faller inom kategorin
            tekniskt fruktansvärt komplicerade och politiskt tämligen ointressanta.
            Jag har i varje fall inte fått ett enda mejl, inte en enda påringning
            och över huvud taget inget livstecken från världen utanför riksdagen
            om vad man har för synpunkter på frågan.
          </note>
          <note>
            Jag har inte heller sett några demonstrationer vid
          </note>
          <note>
            Mynttorget där man har haft idéer om vad man ska göra med den
            här typen av skattefrågor.
          </note>
          <note>
            Den beräknade budgetmässiga kostnaden är också liten. Den är
            i stort sett noll, enligt propositionen. Den förändring som föreslås
            är egentligen bara en anpassning till den verklighet som vi lever
            i. Frågan som sådan är i det här sammanhanget alltså en ganska
            ointressant fråga. Men den är naturligtvis inte ointressant för
            alla de företag som verkar, inte minst globalt.
          </note>
          <note>
            Innan jag går in på vad vi moderater egentligen har för synpunkter
            på reglerna vill jag passa på tillfället att säga någonting om
            handläggningen av ärendet. Detta är ju ingen ny fråga. Den har
            utretts många gånger - åtminstone två. Det har kommit två utredningar,
            1998 och 2001, två propositioner och två betänkanden. Det har
            gjorts enmansutredningar och det hela har utretts av en expert
            på området som till sitt förfogande har haft andra experter.
          </note>
          <note>
            Frågan är som sagt oerhört komplicerad. Vi fick propositionen
            för några månader sedan, och vi fick jämnt 14 dagar på oss att
            tränga in i materialet, att tänka på och tänka igenom de förslag
            som har lagts fram, att fundera på vilken syn vi ska ha på frågorna
            som sådana och att skriva några motioner. Till vårt förfogande
            hade åtminstone vi i den moderata skattegruppen en handläggare.
            Det ska jämföras med de oändliga resurser som ställs till regeringens
            förfogande i frågan. Regeringen har tillgång till de bästa experterna
            och år av utredningar. Därtill kommer de resurser som finns inom
            Regeringskansliet, på universitet, myndigheter, verk och alla
            andra organ som regeringen tar till sin hjälp för att utreda frågor
            av det här slaget.
          </note>
          <note>
            Det säger sig självt, fru talman, att med denna oändliga skevhet
            i resurser så kan det som vi har att komma med inte bli annat
            än ganska övergripande synpunkter på detta tekniskt komplicerade
            problem.
          </note>
          <note>
            Därmed går jag över till vad vi moderater tycker.
          </note>
          <note>
            Generellt tycker vi att regeringen har kommit med en ganska hyfsad
            proposition. Regeringen har gjort det som föregående talare precis
            påpekade - man har tagit bort onödiga skevheter. Egentligen kan
            vi bara konstatera att det var synd att man inte gjorde det här
            tidigare. Redan förra gången det begav sig var den allmänna synpunkten
            just att det radikala greppet vore att ta bort kedjebeskattningen.
            Då anförde man från regeringens sida att man saknade budgetmedel
            för detta. Man lät frågan bero och kom med någon form av halvmesyr.
            Det var därför frågan har kommit tillbaka.
          </note>
          <note>
            Den kritik som vi möjligtvis kan rikta gäller att man, trots
            att man har tagit detta, åtminstone ur regeringens synvinkel,
            ganska stora steg har man fortfarande inte tagit ett tillräckligt
            stort steg. Man har lämnat kvar en hel den andelar, framför allt
            de så kallade kapitalandelarna. Skälet till att man lämnar dem
            utanför behandlingen är precis som tidigare att det saknas budgetmedel.
          </note>
          <note>
            Regeringen har också infört en rad konstigheter när det gäller
            behandling av fastigheter, som framför allt påverkar och är en
            nackdel för de små fastighetsägarna. Därutöver är ett skäl till
            att man inte utvidgar synen på vad som är näringsbetingade andelar
            och vad som ska få omfattas av regeländringen är att man menar
            att de effektivitetsvinster som man skulle kunna uppnå är ovissa.
            Framför allt menar regeringen att detta också skulle komma att
            påverka de så kallade
          </note>
          <note>
            3:12-reglerna, som styr småföretagarverksamheten.
          </note>
          <note>
            Det är samma regler som har varit ett gissel för svensk företagsamhet
            i så många år. Nu visar regeringen på nytt en betydande ovilja
            inför att ändra dem.
          </note>
          <note>
            När det gäller synen på kapitalandelar har man också pekat på
            att om man skulle göra en förändring på den punkten som skulle
            innebära en generösare behandling så skulle det betyda att privatpersoner
            skulle kunna välja att utöva sitt sparande inom ramen för fåmansbolag
            och därmed komma i åtnjutande av skattemässiga fördelar. På nytt
            visas här den gamla vanliga synen från Socialdemokraternas sida
            att kapitalbildning ska ske i staten och inte hos det privata,
            för då minskar statens makt och då ökar den enskildes makt.
          </note>
          <note>
            Jag ställer mig naturligtvis bakom samtliga moderata reservationer
            men nöjer mig för tids vinnande med att yrka bifall till reservation
            1 under punkt 1.
          </note>
          <note type="speaker">
            Anf. 6 GUNNAR ANDRÉN (fp):
          </note>
          <note>
            Fru talman! Jag håller med Anne-Marie Pålsson om att det finns
            stora och små frågor. De frågor som vi diskuterar nu kan te sig
            små i jämförelse med många andra frågor, men för dem som det berör
            är det ju alltid viktigt.
          </note>
          <note>
            Det finns en formulering i utskottsbetänkandets majoritetsskrivning
            som är intressant. Det är tredje stycket, som jag nu läser upp:
            Den avdragsbegränsning som gällt för förluster på näringsbetingade
            andelar i avvaktan på att motsvarande kapitalvinster skulle bli
            skattefria mjukas upp med - hör nu motiveringen - hänsyn till
            att beredningen av reformen har tagit lång tid i anspråk.
          </note>
          <note>
            Det är en ganska fantastisk motivering att själva beredningsprocessen
            är det som är motivet för hur man hanterar en fråga! Det säger
            mycket om Socialdemokraternas, Vänsterpartiets och Miljöpartiets
            syn på hur vi ska hantera frågorna. Det är som min partiledare
            sade häromdagen om vår käre finansminister:
          </note>
          <note>
            Han har ju aldrig gjort någonting självständigt - det är andra
            som tvingar fram det här! Detta är ett typexempel på vad som borde
            ha gjorts för länge sedan.
          </note>
          <note>
            Man väntar alltså med hänvisning till att beredningen av reformen
            har tagit lång tid i anspråk.
          </note>
          <note>
            Det är också typiskt att Miljöpartiet inte har någon avvikande
            åsikt i frågan. Miljöpartiet skulle ju vara ett företagsvänligt
            småföretagarparti. Men i det här fallet har Miljöpartiet absolut
            ingen åsikt om någon enda fråga.
          </note>
          <note>
            Vänsterpartiet, som också ska vara småföretagsvänligt, har en
            väldigt intressant reservation. I reservation nr 5 säger man att
            man av symmetriskäl ska behålla gränsen på 25 procents ägarinnehav.
            Man vill inte ens sänka den till 10 %, som regeringen efter det
            att beredningen har tagit så lång tid går med på. Men
          </note>
          <note>
            Vänsterpartiet vill behålla 25 %. Vad ger det för signal till
            småföretagare? Jo, att vi fortfarande ska beskatta dem inpå bara
            kroppen. Vi ska inte göra någonting annat över huvud taget. Vänsterpartiet
            har ju utåt sett en helt annan politik i de här frågorna, och
            vill vara småföretagsvänligt. Men när det kommer till kritan -
            hur man ska utforma skattereglerna - så gör
          </note>
          <note>
            Vänsterpartiet precis tvärtemot.
          </note>
          <note>
            Jag tycker att det är en småföretagarfientlig politik som Miljöpartiet
            och Vänsterpartiet bedriver. Jag är däremot glad över att Socialdemokraterna
            har tagit intryck av verkligheten och kommer med de här förslagen.
            Det är ganska bra förslag. Sedan kan man alltid diskutera om de
            går tillräckligt långt. På den punkten har Folkpartiet, Moderaterna
            och Kristdemokraterna några avvikande meningar. Det är inga jättelika
            förändringar i grunden. Det ska jag gärna medge.
          </note>
          <note>
            Man kan till exempel alltid diskutera vår reservation om att
            sänka den här gränsen ytterligare. Vi föreslår att man ska utreda
            om den kan sänkas till 5 %. Det beror på hur ägarförhållandena
            ser ut i olika företag.
          </note>
          <note>
            Jag menar att det är en lämplighetsfråga.
          </note>
          <note>
            Fru talman! Med detta vill jag säga att detta är ett ganska okontroversiellt
            och bra förslag. Men det visar att partierna ser väldigt olika
            på villkoren för hur små företag ska kunna fungera i det här landet.
          </note>
          <note>
            För att vinna tid avstår jag ifrån att yrka bifall till någon
            reservation. Jag inser att de förslag som vi kommer med inte skulle
            kunna vinna kammarens bifall.
          </note>
          <note type="speaker">
            Anf. 7 JAKOB FORSSMED (kd):
          </note>
          <note>
            Fru talman! Även om detta är mitt första anförande över ett betänkande
            från skatteutskottet vet jag att det inte är det första betänkandet
            från skatteutskottet som är av den här naturen, att lappa och
            laga. Det tycks lite grann vara vad skatteutskottet är till för.
          </note>
          <note>
            Regeringen har inte ett helhetsgrepp över skattepolitiken. De
            propositioner man överlämnar till riksdagen på skattepolitikens
            område vittnar om detta. I
          </note>
          <note>
            slutet av förra året fick skatteutskottet ge amnesti åt en rad
            entreprenörer som fått betala mer än 100 % i skatt. För inte så
            länge sedan beslutade riksdagen att införa en begränsningsregel
            i fastighetskatten, och vi väntar konstigt nog fortfarande på
            en proposition om arvskattens avskaffande för makar. Jag skulle
            kunna göra listan längre.
          </note>
          <note>
            Ofta får alltså skatteutskottet hindra de värsta haverierna i
            skattepolitiken, ibland till och med retroaktivt.
          </note>
          <note>
            Jag kommer till ytterligare ett sådant beslut av lappa-och-laga-karaktär.
            Den här gången rör det sig om att avskaffa kedjebeskattningen
            - viss sådan ska tillläggas. Det har, enkelt uttryckt, blivit
            klart för regeringen att man inte längre vill beskatta en vinst
            först i dotterbolaget där den uppstår, sedan i moderbolaget dit
            den levereras och sist hos den fysiska ägaren i moderbolaget.
            Under nuvarande förhållanden beskattas vinsten alltså tre gånger
            - beskattning, beskattning och beskattning.
          </note>
          <note>
            Detta avskaffar man således nu, och det är naturligtvis bra,
            men bara i de fall moderbolaget äger så kallade näringsbetingade
            andelar. Om moderbolagets röstetal understiger 10 % och moderbolaget
            inte har en rörelse i dotterbolaget som uppfyller det här betingandevillkoret
            är tydligen den här kedjebeskattningen även fortsättningsvis att
            föredra.
          </note>
          <note>
            Kristdemokraterna välkomnar visserligen att regeringen sänker
            gränsen för röstetalet från 25 % till
          </note>
          <note>
            10 % men finner ändå att principen är lite underlig.
          </note>
          <note>
            Vi vill alltså befria alla företagsägda andelar från skatt och
            som ett första steg utreda detta ytterligare i enlighet med reservation
            1. Utskottsmajoriteten motsätter sig detta då man är rädd för
            att det skulle kunna medföra ett skattebortfall.
          </note>
          <note>
            Det är klart att det finns en del oklarheter i den här propositionen.
            Men flera remissinstanser har påpekat att den så kallade sparbösseeffekten
            inte skulle bli särskilt stor. Det finns en rad fördelar med vårt
            förslag som utskottsmajoriteten slår ifrån sig genom att konstatera
            att det är ovisst vad en skattefrihet för kapitalplaceringsandelar
            skulle medföra i form av effektivitetsvinster. Någon djupare analys
            av detta görs inte. Det är flera saker som är lämnade därhän vad
            gäller analys.
          </note>
          <note>
            I stället för att ytterligare utreda vad detta skulle kunna medföra
            föredrar man att bibehålla den här beskattningen på vissa av dessa
            andelar. Det finns nästan ett ointresse för det i propositionen
            som berör överlikviditet. Det är självklart att företag ibland
            har mer kapital än verksamheten kräver och lika självklart att
            Sverige nu går miste om mycket av den finansiella injektion som
            detta kapital skulle kunna innebära.
          </note>
          <note>
            Jag tycker att det finns goda förslag och goda insikter i den
            här propositionen. Majoriteten säger sig vara mot principen om
            beskattning i fler led än två, den principiellt felaktiga kedjebeskattningen
            som man kallar det. Men tyvärr leder inte det fram till de rimliga
            slutsatser som vi andra drar. Skatteutskottets strävsamma ledamöter
            kommer nog att få stå här även i framtiden och lappa och laga,
            tror jag.
          </note>
          <note>
            Jag yrkar bifall till reservation nr 1.
          </note>
          <note type="speaker">
            Anf. 8 PER ROSENGREN (v):
          </note>
          <note>
            Fru talman! Det verkar som om frågan är helt ny för vissa talare
            här som säger att man haft två veckor på sig att sätta sig in
            i problemen. Det är inte med sanningen överensstämmande. Jag tror
            att den här utredningen kom 1998, eller kanske till och med
          </note>
          <note>
            1997. I det betänkandet förslogs i stort sett samma regelsystem
            som nu föreslås. Man har haft ganska lång tid på sig att sätta
            sig in i det. Dessutom har det varit en lagrådsremiss innan. Det
            där med att man har haft två veckor på sig att agera i ärendet
            är väl en sanning med viss modifikation.
          </note>
          <note>
            Det här betänkandet är faktiskt lite påverkat av
          </note>
          <note>
            Vänsterpartiet. Det handlar inte om småföretag i första hand
            utan om stora företag. När lagrådsremissen precis skulle skickas
            i väg hade man nämligen inte tänkt att ta hänsyn till detta och
            ändra stopplagstiftningen och skjuta fram det här till den 1 december
            2002. Förslaget som låg innebar att de underskott som hade uppstått
            i ren näringsverksamhet bara skulle få dras av mot kapital. Vi
            reagerade mot detta, precis som vissa företrädare för ett stort
            svenskt vitvaruföretag hade reagerat eftersom de faktiskt hade
            gjort en misslyckad investering som var helt näringsbetingad i
            ett land i Sydamerika. De skulle alltså inte få dra av detta i
            näringsverksamhet. Vi tyckte att det var lite problematiskt, varvid
            regeringen ändrade i lagrådsremissen och skickade in det förslag
            som
          </note>
          <note>
            Svenskt Näringsliv och Vänsterpartiet stod bakom. Vi hade alltså
            större framgång när det gällde att ändra i det förslaget än vad
            Svenskt Näringslivs toppar hade haft.
          </note>
          <note>
            Sedan skulle vi vara småföretagsovänliga bara för att vi vill
            behålla en huvudägardefinition på 25 %.
          </note>
          <note>
            Det är väl ganska naturligt att om vi har olika definitioner
            av huvudägare i förmögenhetsbeskattning och olika typer av kapitalbeskattning
            blir det en väldigt knepig situation, i synnerhet som det finns
            en ventil i detta som säger att det kan vara långt under 10 %.
          </note>
          <note>
            Om det är ett rent dotterbolag som bedriver näringsverksamhet
            och man är beroende av det företaget finns det möjlighet att gå
            ned till 2-3 %. Huruvida den ligger på 10 %, som här föreslås,
            eller 25 % är ganska ointressant för direkt näringsverksamhet.
            Det handlar snarare om att dra gränsen mellan vad som är ren kapitalplacering
            och vad som är näringsbetingade aktier.
          </note>
          <note>
            Det är intressant att höra Jakob Forssmed som nu lanserar en
            ny politik från Kristdemokraterna. För några år sedan handlade
            det om att ta bort beskattningen på näringsbetingade andelar.
            Det var det som var den stora grejen. Nu går man de borgerliga
            till mötes i den frågan och gör detta. Då måste ni hitta något
            annat som ni kan tjafsa om. Ni är inte trovärdiga längre. Ni måste
            ju inse att trovärdigheten försvinner totalt. När man genomför
            sådana saker som ni har tjatat om i flera år måste ni expandera
            lite grann ytterligare.
          </note>
          <note>
            Sedan ska vi inte glömma att en av anledningarna till att detta
            kommer är att denna lagstiftning har gått med förlust. Företagare
            har haft all möjlighet i världen att komma undan beskattningen
            genom att sälja till utlandet. Vi har ett statligt företag som
            gjorde detta. Telia sålde Eniro, katalogföretaget, till ett dotterbolag
            i Holland. Därmed kom det att omfattas av de holländska reglerna,
            och där var vidareförsäljningen skattefri.
          </note>
          <note>
            Det var då som finansministern sade att vi tar igen detta i nästa
            skede. Han var väl då lite desinformerad.
          </note>
          <note>
            Så kunde man inte göra eftersom dotterbolaget omfattades av holländsk
            lagstiftning och därför var skattebefriat. De företag som så har
            velat har alltså kunnat göra detta. När det har uppstått förluster
            har man däremot plockat hem dem till Sverige och kvittat dem.
          </note>
          <note>
            Denna lagstiftning har alltså varit en minusaffär för landet.
            Om man hade behållit gränsen vid 25 %
          </note>
          <note>
            hade den förändring som nu genomförts inneburit ett plus för
            staten om 200 miljoner i stället för som nu ett minus om 200 miljoner.
            Jag är lite osäker på om det gällde ett minus om 200 miljoner
            eller om 400 miljoner, men i det ena fallet är det i alla fall
            fråga om en plusaffär och i det andra en minusaffär.
          </note>
          <note>
            Frågan är naturligtvis huruvida även rena kapitalplaceringar
            ska omfattas av detta, och det tycker vi är fel. Det skulle skapa
            en ojämnhet i lagstiftningen som inte är särskilt bra.
          </note>
          <note>
            Det finns vissa kommentarer att göra till detta.
          </note>
          <note>
            Gunnar Andrén pratade om processen. Att man går med på att skjuta
            fram de här förändringarna beror på att företag inte under en
            jättelång tid kan leva i en situation där förlusterna inte är
            avdragsgilla men där intäkterna är skattepliktiga. En sådan stopplagstiftning
            kan man ha under några månader, men om den sträcker sig över ett
            år är det klart att man måste gå de berörda företagen till mötes.
            Det är inte avsett att vi ska en sådan typ av obalans i lagstiftningen.
          </note>
          <note>
            Också Gunnar Andrén vet att anledningen till att processen tog
            lång tid helt enkelt varit att CFC-
          </note>
          <note>
            lagstiftningen är så komplicerad och att det pågår mycket arbete
            runtom i Europa för att komma till rätta med detta. Det har inte
            minst bevisats genom ett
          </note>
          <note>
            TV-program - jag tror att det hette Dokument inifrån.
          </note>
          <note>
            Det visade sig där att flera ledamöter i skatteutskottet inte
            vet vad internprissättning är. Vet man inte det kan man självfallet
            avge en sådan reservation som
          </note>
          <note>
            Moderaterna står för.
          </note>
          <note>
            Det är ganska typiskt att man inte inser att det pågår en företagsverksamhet
            som beskattas i de länder där företagen vill bli beskattade. Vi
            i Vänsterpartiet anser att beskattning ska ske i de länder där
            vinsterna uppkommer, och då är det väldigt viktigt att man inför
            någon form av CFC-lagstiftning.
          </note>
          <note>
            Internprissättningsproblematiken har också uppmärksammats såväl
            inom OECD som inom EU, och det pågår där ett arbete med denna.
            Det tar lite tid att göra detta arbete internationellt och att
            få till stånd en gemensam lagstiftning runtom i Europa. Jag tycker
            dock att det var väldigt bra att man bröt ut detta och lade fram
            betänkandet i frågan.
          </note>
          <note>
            Det är vidare lite patetiskt när kristdemokraterna säger att
            man har gett amnesti för pomperipassaeffekterna. Det har inte
            getts någon sådan amnesti. Man har i efterhand insett att en lagstiftning
            var felaktig och ändrat den så att samma regler ska gälla för
            alla.
          </note>
          <note>
            Det handlar här inte om amnesti.
          </note>
          <note>
            Jag yrkar avslutningsvis bifall till reservation nr 5.
          </note>
          <note>
            Jag har i min argumentation gentemot Gunnar Andrén, som tyckt
            att man eventuellt ska sänka gränsen för röstetalet, klargjort
            att vi inte kan ha olika huvudägarbegrepp i olika delar av skattelagstiftningen.
            Det vore väldigt knepigt. För dem som vill ha enhetliga regler
            i skattelagstiftningen, som de borgerliga ville, är den här typen
            av förändringar inte särskilt positiva.
          </note>
          <note>
            Anf. 9 ANNE-MARIE PÅLSSON (m)
          </note>
          <note>
            replik:
          </note>
          <note>
            Fru talman! Frågan är inte ny, sade Per Rosengren. Nej, det är
            klart, och det var det som jag sade.
          </note>
          <note>
            Det tillsattes en utredning 1992 av den dåvarande skatteministern
            Bo Lundgren. Den är självfallet inte ny för Per Rosengren, som
            suttit många år i riksdagen, men den är ny för mig, som har suttit
            i riksdagen bara ett halvår.
          </note>
          <note>
            Jag tycker faktiskt att det finns anledning att ta upp en bredare
            diskussion, även om det kanske inte är rätt tidpunkt, om vilka
            resurser vi har att granska viktiga propositioner. Även om det
            inte är en proposition och ett betänkande som handlar om politiskt
            brännbara frågor, gäller det ändå en viktig fråga. Om vi i oppositionen
            ska kunna göra en god, rimlig och ingående analys av de förslag
            som det tagit år och åter år för regeringen att utreda, tycker
            jag att det vore bra om vi fick mera tid och mera resurser till
            vårt förfogande för att kunna göra den analys som jag anser nödvändig.
          </note>
          <note type="speaker">
            Anf. 10 PER ROSENGREN (v) replik:
          </note>
          <note>
            Fru talman! Jag har diskuterat den här frågan under föregående
            mandatperiod med Carl Erik Hedlund, som då representerade Moderaterna
            i skatteutskottet.
          </note>
          <note>
            Jag har naturligtvis inte några synpunkter på hur
          </note>
          <note>
            Moderaterna sköter samarbetet och kontakterna med före detta
            ledamöter, men om Anne-Marie Pålsson hade tagit kontakt med Carl
            Erik Hedlund skulle denne nog ganska snabbt ha kunnat sätta in
            Anne-
          </note>
          <note>
            Marie Pålsson i dessa frågor. Dessutom bör ni ha ett kansli med
            lite större kontinuitet än vad kanske riksdagsledamöterna har.
          </note>
          <note>
            Mitt råd i all ödmjukhet till Anne-Marie Pålsson är, som sagt,
            att i dessa sammanhang ta kontakt med
          </note>
          <note>
            Carl Erik Hedlund. Han kan frågorna.
          </note>
          <note>
            Anf. 11 ANNE-MARIE PÅLSSON (m)
          </note>
          <note>
            replik:
          </note>
          <note>
            Fru talman! Jag har lite större ödmjukhet inför krav på kunskap,
            och jag har fått höra att de frågor som vi diskuterar är så komplicerade
            att det kanske är de fem vassaste skatterättsexperterna i Sverige
            som förstår dem rätt. Jag räknar mig inte till den skaran, och
            jag tror inte heller att Per Rosengren ingår i den skaran, fru
            talman. Vi måste därför känna respekt för den typ av materia som
            vi nu behandlar.
          </note>
          <note>
            Jag vill också ta tillfället i akt att påpeka några små felsägningar
            av Per Rosengren som det kanske kan vara viktigt att påtala. Det
            sades här, fru talman, att det här gäller en reform som inte kostar
            någonting, men skälet till att reformen inte genomfördes förra
            gången det begav sig var att man räknade med en kostnad om 1 ½
            miljard. Trots att utredaren kom fram till samma slutsats då som
            nu såg betänkandet annorlunda ut, vilket Per Rosengren säkert
            kommer ihåg trots att han sade fel från talarstolen, fru talman.
          </note>
          <note>
            Man lade inte fram samma förslag förra gången därför att man
            ansåg att den statsfinansierade kostnaden var för stor. Det är
            också precis detta som är skälet till att man i dag inte vill
            gå hela vägen ut, trots att utredaren anser att det vore rimligt
            att de här skattereglerna även omfattade kapitalandelar. Men skälet
            är precis detsamma nu som då: den statsfinansiella kostnaden.
          </note>
          <note type="speaker">
            Anf. 12 PER ROSENGREN (v) replik:
          </note>
          <note>
            Fru talman! Det är för oss fullkomligt naturligt att näringsbetingade
            andelar ska anses som icke kapitalandelar. Det har aldrig föresvävat
            oss att kapitalplaceringsandelar skulle omfattas av den här nya
            lagstiftningen. Vad jag säger är att den förändring som nu sker
            hade varit i stort sett kostnadsneutral med lite plus, om man
            hade haft kvar det gamla huvudägarbegreppet. Det framkom även
            i den utredning som ligger till grund för propositionen.
          </note>
          <note>
            När det sedan gäller komplexiteten i detta fall vill jag säga
            att det mest komplicerade de facto är CFC-
          </note>
          <note>
            lagstiftningen. Den har man ännu inte kommit fram till. Det handlar
            om mycket av internationella överenskommelser för att man ska
            kunna lösa problematiken. Det är det som har gjort att ärendet
            har legat så pass länge och att vi inte har kommit fram ännu.
            Jag hoppas dock att det ska lösa sig under den här mandatperioden,
            så att skatt kommer att betalas i de länder där vinsterna genereras.
          </note>
          <note type="speaker">
            Anf. 13 GUNNAR ANDRÉN (fp) replik:
          </note>
          <note>
            Fru talman! Det är alltid intressant att diskutera med Per Rosengren.
            Det är också väldigt frustrerande att inte veta om Per Rosengren
            är majoritetstalesmannen eller en av majoritetstalesmännen. Han
            vill ju framställa sig som majoritetstalesmannen.
          </note>
          <note>
            Jag instämmer naturligtvis i att processen med
          </note>
          <note>
            CFC-lagstiftningen tar tid. Likväl kan vi notera att, som du
            säger, utredningen på den här punkten kom
          </note>
          <note>
            1998, för fem år sedan. Fem år är en väldigt lång tid, och företag
            kan inte leva med en sådan här osäkerhet så länge. Vi tycker att
            det nya förslaget i huvudsak är bra men att det borde ha kommit
            långt tidigare.
          </note>
          <note>
            Sedan kommer vi till frågan om sänkning av den schablonmässiga
            gränsen från 25 % till 10 % av röstetalet. Det finns en fundamental
            skillnad, som Per
          </note>
          <note>
            Rosengren inte har observerat, och det är att Folkpartiet vill
            ha bort förmögenhetsskatten. Vi vill ha bort förmögenhetsskatten,
            och ni vill behålla förmögenhetsskatten. Det är det som är den
            centrala frågan.
          </note>
          <note>
            Det är ju beskedet från er till alla småföretagare, och även
            till storföretagare: Ni vill behålla förmögenhetsskatten, och
            vi vill avskaffa den. Sedan är det lite olika vad gäller kapitalbeskattning
            och sådant, men det är den ideologiska skillnaden.
          </note>
          <note>
            Sedan tycker herr Rosengren att det är bra att ni och inte Svenskt
            Näringsliv har kunnat göra förändringar i en lagrådsremiss. Ja,
            men det beror ju på att
          </note>
          <note>
            Svenskt Näringsliv, som jag inte har något att göra med, såvitt
            jag förstår inte sitter i Regeringskansliet, men det gör ju ni.
            Det är väl inte så konstigt att ni kan göra det. Svenskt Näringsliv
            har ju ingen representant, såvitt jag förstår, i Finansdepartementet,
            och det tycker jag inte att de ska ha heller. Jag ser inget konstigt
            i detta.
          </note>
          <note type="speaker">
            Anf. 14 PER ROSENGREN (v) replik:
          </note>
          <note>
            Fru talman! Ibland undrar man om inte Svenskt
          </note>
          <note>
            Näringsliv har någon placerad på departementet, men det är en
            annan sak!
          </note>
          <note>
            Gunnar Andrén säger att ni vill ta bort förmögenhetsskatten.
            Men småföretag betalar ingen förmögenhetsskatt på det kapital
            som ligger i småföretag. Det vet ju Gunnar Andrén. Det han pratar
            om är kapitalvinstbeskattning, och det har inte alls med förmögenhetsskatten
            att göra.
          </note>
          <note>
            Så till frågan huruvida jag är majoritetstalesman eller ej. Det
            är väl alldeles klart att jag icke är talesman för majoriteten
            i detta fall. Det är ju den som inte har någon reservation i betänkandet.
            Det torde framgå att jag faktiskt har en reservation i ett avseende
            -
          </note>
          <note>
            dock en reservation som naturligtvis inte kommer att leda till
            någon förändring i beslutet i förhållande till propositionen,
            eftersom vi är ganska ensamma om att tycka att vi ska ha gemensamma
            begrepp inom skattelagstiftningen. Samma begrepp, majoritetsägare,
            ska i den ena delen av skattesystemet inte betyda en sak och i
            en annan del av skattesystemet en annan sak. Jag tycker det är
            ett orimligt resonemang. I konsekvensens namn skulle de som nu
            vill gå ned till
          </note>
          <note>
            10 %, också när det gäller förmögenhetsbeskattningen, gå in och
            sänka sig till ett huvudägarbegrepp som uppgår till 10 %, annars
            förstår jag inte konsekvenserna i majoritetens och även i minoritetens
            resonemang i det här sammanhanget.
          </note>
          <note type="speaker">
            Anf. 15 GUNNAR ANDRÉN (fp) replik:
          </note>
          <note>
            Fru talman! Det är uppenbart vem som är företrädare för Svenskt
            Näringsliv i Finansdepartementet.
          </note>
          <note>
            Det är uppenbarligen så att Svenskt Näringsliv förlitar sig på
            Vänsterpartiet. Det är ju ni som har företrätt dem. Det var ju
            det herr Rosengren sade i sitt första inlägg. De har inga egna
            företrädare - det är uppenbarligen herr Rosengren. I det här fallet
            är det väl alldeles utmärkt. Men varför förneka att det är herr
          </note>
          <note>
            Rosengren som är företrädare för Svenskt Näringsliv i det här
            fallet i Finansdepartementet? Det har vi ju herr Rosengrens eget
            ord på.
          </note>
          <note>
            Jag håller med om det som herr Rosengren säger om förmögenhetsbeskattningen:
            Det är skillnad på enskilda personer och företag. Men så säger
            herr
          </note>
          <note>
            Rosengren i sitt eget första anförande att det är ganska ointressant
            - det var exakt det ordet som herr Rosengren använde - om gränsen
            ska vara 25 % eller
          </note>
          <note>
            10 %. Det viktiga är att fastställa vad som är kapitalplacering
            och inte. Det håller jag med om. Men då förstår jag inte varför
            ni håller fast vid 25 % och inte går med på 10 %. Detta har ju
            att göra med synen på företagandets villkor. Om det är ointressant
            är det ju den andra frågan som ni ska diskutera: Vad är kapitalplacering?
          </note>
          <note type="speaker">
            Anf. 16 PER ROSENGREN (v) replik:
          </note>
          <note>
            Fru talman! Det är precis det jag säger: Har man en 25-procentsdefinition
            av huvudägarbegreppet sopar man undan det som är kapitalplaceringar.
            Då blir det rent näringsbetingat. Om det dessutom sedan finns
            andra indikatorer som visar att detta är rent näringsbetingat,
            till exempel om man har behov av produkterna och har ett intresse
            i det enskilda företaget, så vet vi att det finns rättsfall som
            har visat att man har godkänt ned till 2-3 % som näringsbetingat.
          </note>
          <note>
            Då räcker väl det. Jag förstår inte varför man ska gå in och
            mixtra med att ha olika regelsystem och olika procentsatser för
            att definiera begreppet huvudägare.
          </note>
          <note>
            Man behöver lösa de verkliga problemen, och vi tycker att de
            ska lösas här, men vi kanske har olika uppfattning.
          </note>
          <note>
            Jag tycker att det är näringsbetingade aktier som ska skattebefrias
            i detta fall. Kapitalplaceringsaktier ska beskattas, precis som
            alla andra får skatta för kapitalplaceringar. De ska inte undantas
            från beskattning.
          </note>
          <note>
            Sedan till frågan huruvida jag är företrädare för
          </note>
          <note>
            Svenskt Näringsliv i Finansdepartementet: Jag tror nog att Svenskt
            Näringsliv skulle ha haft en lite annan uppfattning och kanske
            skulle ha valt någon annan företrädare i det läget - om de själva
            hade fått välja.
          </note>
          <note type="speaker">
            Anf. 17 JAKOB FORSSMED (kd) replik:
          </note>
          <note>
            Fru talman! Per Rosengren sade i sitt inlägg att vi inte är trovärdiga
            från Kristdemokraternas sida för att vi vill eftersträva att man
            tar bort trippel- eller kedjebeskattningen också på portföljandelarna.
            Det är väl i så fall ett problem vi får leva med helt enkelt,
            om Per
          </note>
          <note>
            Rosengren har den uppfattningen. Vi tycker, som jag också sade
            i mitt inlägg, att propositionen huvudsakligen är bra. Vi tycker
            att man kunde ha tagit ett ytterligare steg och åtminstone utreda
            det här om man inte skulle kunna ta bort den här beskattningen
            också på de andra andelarna. Detta för att vi tror att detta skulle
            bli en finansiell injektion i svensk ekonomi i en situation då
            ekonomin blir mer internationaliserad.
          </note>
          <note>
            I betänkandet och propositionen skriver man också att kedjebeskattningen
            är principiellt tveksam och felaktig, och det är väl någonting
            som också borde gälla dessa portföljandelar, kan man tycka.
          </note>
          <note type="speaker">
            Anf. 18 PER ROSENGREN (v) replik:
          </note>
          <note>
            Fru talman! De näringsbetingade aktierna och rena kapitalplaceringsaktier
            beskattas ju på olika sätt.
          </note>
          <note>
            Det jag vände mig emot är detta: Från början har kristdemokraterna
            förfäktat att det är näringsbetingade aktier det ska handla om.
            Så får vi nu en proposition som går dem till mötes. Då verkar
            de undra: Hur ska vi nu göra för att ha en annan uppfattning?
            Då plötsligt expanderar man och börjar plocka in även kapitalplaceringsandelarna.
            Det är inte trovärdigt.
          </note>
          <note>
            Man ändrar alltså politiken bara för att det kommer en proposition
            som innehåller det som man själv har efterfrågat en gång i tiden.
          </note>
          <note>
            Den typen av politik är inte trovärdig. Sedan får
          </note>
          <note>
            Jakob Forssmed stå här och säga vad han vill. Jag hade tänkt
            använda ett kraftuttryck däremellan, men det gjorde jag inte.
            Han får säga vad han vill i detta läge, men det blir inte trovärdigt
            - absolut inte!
          </note>
          <note type="speaker">
            Anf. 19 JAKOB FORSSMED (kd) replik:
          </note>
          <note>
            Fru talman! Det hedrar ju Per Rosengren att han avstår från kraftuttryck
            i det här sammanhanget.
          </note>
          <note>
            Det man kan komma till insikt om är att det här faktiskt kan
            betyda någonting för svensk ekonomi och bli en finansiell injektion.
            Som man också skriver i betänkandet vet man inte riktigt vilka
            de här effekterna skulle bli. Man säger att det är ovisst hur
            det här skulle påverka svensk ekonomi. Man vet inte riktigt hur
            mycket skatteunderlag som är portföljandelar och som hur mycket
            skatteunderlag som de näringsbetingade andelarna bidrar med och
            så vidare.
          </note>
          <note>
            Det här är väl någonting som man i alla fall borde utreda och
            titta på om det här är någonting som faktiskt kan förbättra den
            svenska ekonomin och göra att kapital stannar i Sverige och så
            vidare.
          </note>
          <note>
            Sedan kan man tycka att det inte är trovärdigt att vilja utreda
            detta, men jag tycker att det i högsta grad är trovärdigt. Det
            är väl ganska seriöst om det kan innebära en finansiell injektion,
            vilket man också säger i propositionen och betänkandet att det
            troligen kommer att göra. Inflödet av kapital kommer troligen
            att öka med det, men man kan inte bedöma effekterna.
          </note>
          <note type="speaker">
            Anf. 20 PER ROSENGREN (v) replik:
          </note>
          <note>
            Fru talman! När det gäller privatpersoner har vi kvar dubbelbeskattningen.
            Jag vet att det finns partier som argumenterar för att man ska
            ta bort dubbelbeskattningen för privatpersoner, även om inte det
            heller är särskilt trovärdigt med tanke på det arbete som pågår
            i Europa och inom EU och återinförandet av dubbelbeskattning i
            Tyskland och Holland och så vidare. Men att nu gå före och föreslå
            att man ska göra det för företagen på något sätt: Det blir inte
            bra om man förespråkar vissa typer av skatter.
          </note>
          <note>
            Tron att detta skulle bli en kapitalinjektion för svenskt näringsliv
            eller det svenska samhället - det där är ju bara nys. Det borde
            Jakob Forssmed också inse. Det finns ingenting som talar för att
            det över huvud taget skulle ha någon påverkan på ekonomin.
          </note>
          <note>
            Däremot tror jag att detta att skattebefria näringsbetingade
            aktier är väldigt viktigt, inte minst för att man ska slippa konstruera
            kringgåenderörelser som man har gjort förut när man har sålt företag.
            De kringgåenderörelserna kan ju aldrig existera när det gäller
            kapitalplaceringsandelar på samma sätt.
          </note>
          <note>
            Att Kristdemokraterna tar upp detta just nu och ändrar sin politik
            när propositionen kommer tycker jag, som jag sagt förut, inte
            är särskilt trovärdigt.
          </note>
          <note type="speaker">
            Anf. 21 FREDRIK OLOVSSON (s):
          </note>
          <note>
            Fru talman! Jag hörde att Folkpartiets representant i debatten
            inte tyckte att jag skulle prata så länge, i åtta minuter. Jag
            ska därför försöka ta det hela lite fortare.
          </note>
          <note>
            Som framgått av föregående talare i debatten handlar det betänkande
            som vi nu diskuterar om att avskaffa skatten på kapitalvinster
            på näringsbetingade innehav av andelar i andra företag. Det är
            lite krångligt, inte bara med tanke på formuleringen utan också
            beträffande det tekniska.
          </note>
          <note>
            Majoriteten i utskottet föreslår - och i det avseendet är Per
            Rosengren inte majoritetsföreträdare - att reglerna för vilka
            andelar som ska vara näringsbetingade görs mer gynnsamma för företagen.
            Det schablonmässiga kravet på hur stort ägandet ska vara för att
            betraktas som näringsbetingat föreslås sänkas från 25 % till 10
            %. Därmed kommer också den skattefrihet som redan i dag finns
            för utdelningar på näringsbetingade andelar att utökas till att
            gälla fler företag.
          </note>
          <note>
            Fru talman! Att modernisera och förbättra skattesystemet är ett
            kontinuerligt arbete. Det sitter nästan alltid några utredningar
            och tittar över vårt skattesystem. Vi har ett fortlöpande behov
            av att i takt med utvecklingen förändra lagar och regler.
          </note>
          <note>
            Det finns flera skäl till de nu föreslagna förändringarna, vilket
            vi också hört tidigare i debatten. Ett sådant skäl handlar om
            det principiellt felaktiga sättet att kedjebeskatta i företagsledet.
            Det kan dessutom ske i flera led. I en koncern som har barnbarn,
            där det alltså finns dotterdotterbolag, kan en vinst beskattas
            fyra gånger. Utskottets majoritet vill nu undanröja detta, bland
            annat för att en önskvärd, nödvändig och sund omstrukturering
            i företagssektorn inte ska riskera att förhindras av kedjebeskattningen.
          </note>
          <note>
            Ett annat skäl till de nya reglerna är att minska möjligheterna
            till internationell skatteplanering genom att förslaget undanröjer
            en obalans i dagens skatteregler. I dag kan en försäljning av
            näringsbetingade andelar som ger vinst ske genom ett utländskt
            dotterbolag, och därmed undgår man beskattning i
          </note>
          <note>
            Sverige. Om försäljningen däremot skulle medföra en förlust kvittar
            man den här hemma. Detta medför en oacceptabel ordning där vinster
            "privatiseras" medan förluster "socialiseras" och får bäras av
            oss alla.
          </note>
          <note>
            Genom förändringarna blir det förmånligare att äga ett dotterbolag
            från Sverige. De nya reglerna innebär att svenska företag inte
            behöver ta omvägen via exempelvis Nederländerna för att skatteplanera
            sin vinst. Det gynnar inte minst de mindre företag som har små
            eller kanske inga möjligheter att göra den typen av transaktioner.
          </note>
          <note>
            Tillsammans med bra dubbelbeskattningsavtal och en relativt låg
            skatt på bolagsvinster stärker de nya reglerna också, åtminstone
            på marginalen, våra möjligheter att klara oss i den internationella
            konkurrensen. Dessutom kan det ske utan att någon egentlig statsfinansiell
            kostnad uppstår.
          </note>
          <note>
            Fru talman! Moderaterna, Kristdemokraterna och
          </note>
          <note>
            Folkpartiet är inte nöjda med de förslag som innebär att vinster
            på näringsbetingade andelar görs skattefria.
          </note>
          <note>
            Eftersom skattefriheten inte gäller företagens kapitalplaceringar,
            utan bara av näringen betingade innehav, räcker det inte riktigt.
            Det räckte tidigare, men det räcker inte nu.
          </note>
          <note>
            Om det finns en möjlighet att sänka skatter måste
          </note>
          <note>
            Moderater, Kristdemokrater och Folkpartister ta den möjligheten,
            eller i alla fall få det att se ut som om de tar den. Så tycks
            den politiska logiken se ut. Omvänt kan man då säga att vi är
            lite mer motsträviga. Det finns väl en viss logik i det också.
          </note>
          <note>
            Nu har man alltså i reservation 1 enats om en minsta gemensam
            nämnare, nämligen att kräva att regeringen utreder hur det skulle
            gå till att göra dessa vinster på företagsägda aktier och andelar
            skattefria, oavsett om de är näringsbetingade eller inte.
          </note>
          <note>
            Vi ser inget behov av en sådan utredning eftersom de fakta som
            redan i dag finns visar att det både ur ett statsfinansiellt och
            ett samhällsekonomiskt perspektiv vore ekonomiskt oansvarigt -
            för att uttrycka det något kraftigt. För statens del skulle det,
            om vi använder oss av den senaste statistiken, handla om att vinster
            och utdelningar på sammanlagt 60 miljarder kronor helt skattebefriades.
          </note>
          <note>
            Detta är ju helt orimligt till och med ur ett borgerligt perspektiv,
            för även om de har stora skattesänkningar i sina program och budgetalternativ
            så har i vart fall inte jag sett att de reserverat något utrymme
            för den här typen av skattebefrielse. Kanske kommer det längre
            fram, men jag antar att det trots allt beror på att de i andra
            sammanhang delar utskottets bedömning att en sådan skattebefrielse
            har små och ovissa effektivitetsvinster. Det kostar alltså betydligt
            mer än det smakar.
          </note>
          <note>
            I reservationen bortser de tre borgerliga partierna
          </note>
          <note>
            - Centerpartiet kanske ansluter sig i efterhand, vad vet jag
            - dessutom helt från risken av en så kallad sparbösseeffekt. Genom
            att göra kapitalplaceringar i aktier skattefria för företag skapar
            man en asymmetri i skattesystemet som gynnar juridiska personer.
            Det kan alltså bli lönsamt för den som sparar i aktier att sätta
            sitt sparande i ett bolag för att på det sättet slippa en löpande
            beskattning av de vinster man gör och de utdelningar man får.
            På det viset vinner man en ränteeffekt.
          </note>
          <note>
            För att Gunnar Andrén ska bli lite gladare stannar jag där och
            yrkar bifall till skatteutskottets förslag i betänkande nr 14
            och avslag på samtliga reservationer.
          </note>
          <note>
            Anf. 22 ANNE-MARIE PÅLSSON (m)
          </note>
          <note>
            replik:
          </note>
          <note>
            Fru talman! Jag ska också försöka fatta mig kort.
          </note>
          <note>
            Det är bra att man från regeringens sida har lagt fram detta
            förslag. Det finns många delar i det som är klart intressanta,
            genomtänkta och kloka.
          </note>
          <note>
            Skälet till att vi trots allt har synpunkter är att vi menar
            att man kanske skulle kunna vara steget före, inte steget efter.
            Vi ser nämligen hela tiden att det råder en ovillig anpassning
            till verkligheten. Den har trängt sig på så till den milda grad
            att de regler man hade tidigare enkelt kunde kringgås genom disposition
            inom ramen för företaget. Alltså gör man denna förändring för
            att anpassa sig till verkligheten.
          </note>
          <note>
            Utredningen konstaterar att man skulle göra detta även i fråga
            om kapitalandelar. I propositionen säger också regeringen att
            det vore rimligt, men man pekar på just den statsfinansiella aspekten
            på det hela. Den har man dock inte gått igenom så förskräckligt
            noga.
          </note>
          <note>
            Man pekar naturligtvis också på, vilket jag har påpekat tidigare,
            att det skulle innebära att man fick se över 3:12-reglerna. Likaså
            pekar man på sparbösseeffekterna. Just 3:12-reglerna och sparbösseeffekterna
            är argument som inte är särskilt giltiga i sammanhanget.
          </note>
          <note>
            Slutligen vill jag säga något om skattesänkning.
          </note>
          <note>
            Ja, vi moderater vill sänka skatten. Det är precis det vi vill.
            Vi vill alltid sänka skatten - så mycket vi kan och så fort vi
            kan. Samtidigt är även vi en smula ansvarskännande, vilket innebär
            att vi inte kan sänka skatten precis hur som helst. Vi vill inte
            gå i bräschen för en skattesänkning som skulle leda till allvarliga
            konsekvenser för den enskilde medborgaren.
          </note>
          <note>
            Vi vill sänka skatten eftersom vi vill begränsa statens makt
            och öka den enskildes makt. Därför vill vi sänka skatten.
          </note>
          <note type="speaker">
            Anf. 23 FREDRIK OLOVSSON (s) replik:
          </note>
          <note>
            Fru talman! Det hedrar Anne-Marie Pålsson att hon inte vill sänka
            alla skatter, åtminstone inte på en gång.
          </note>
          <note>
            Regeringen skriver i sin proposition - och utskottet tycker i
            det fallet som regeringen - att det skulle handla om ganska ansenliga
            belopp om skattefriheten också skulle gälla företagsägda kapitalplaceringsandelar.
            Enligt den senaste statistiken handlar det om 60
          </note>
          <note>
            miljarder som då skulle beskattas.
          </note>
          <note>
            Men det räcker inte att bara göra en statisk beskattning. Det
            gäller också att ta hänsyn till andra effekter. En sådan är sparbösseeffekten.
            En annan är att vi riskerar ett förändrat beteende när det gäller
            hur näringslivet använder sitt kapital. I stället för att satsa
            pengarna i kärnverksamheter, att bygga lastbilar eller sälja kläder
            eller vad det nu är man gör, väljer man att satsa på en skattebefriad
            och spekulativ kapitalförvaltning.
          </note>
          <note>
            Jag undrar varför Anne-Marie Pålsson och Moderaterna tycker att
            det är bra att göra det lönsamt för företagen att ägna sig åt
            sådan verksamhet i stället för åt kärnverksamheter.
          </note>
          <note>
            Anf. 24 ANNE-MARIE PÅLSSON (m)
          </note>
          <note>
            replik:
          </note>
          <note>
            Fru talman! Just sparbösseeffekten är ganska intressant. Det
            man vänder sig mot är nämligen den omständigheten att en enskild
            person, det kan vara
          </note>
          <note>
            Fredrik eller jag, kan spara i aktier genom att starta ett eget
            bolag. Då sparar vi i aktier i detta bolag. Man kan se det som
            att vi har vårt eget investmentbolag.
          </note>
          <note>
            Inom ramen för detta bolag säljer och köper vi sedan aktier allteftersom
            vi tycker att företaget utvecklas väl eller mindre väl. Vi kan
            också sälja aktier för att vi tycker att företagsledningen beter
            sig oetiskt, och vi vill vi markera detta genom att sälja aktier
            i företag där ledningen tar ut ohemula ersättningar.
          </note>
          <note>
            Detta skulle man kunna göra om lagförslaget hade tillämpats även
            på kapitalandelar. Men det innebär inte att det blir skattefritt.
            Den dagen jag lyfter pengar från mitt fåmansbolag slår ju skattekraften
            till precis som tidigare.
          </note>
          <note>
            I själva verket skulle man kunna tycka att detta vore ett utomordentligt
            sätt att sprida ägarmakten till den enskilde, att göra det bättre
            för den enskilde, lättare och mer skattefördelaktigt än vad fallet
            är i dag att äga aktier. Därmed skulle man kanske kunna bli en
            lite mer effektiv ägare än de stora institutionella ägare som
            vi ser i dag och som har blivit så kritiserade från så många håll
            därför att man inte vill driva på företagen i den riktning som
            är lämplig. Vi tror många gånger att den enskilde är bättre på
            den saken.
          </note>
          <note type="speaker">
            Anf. 25 FREDRIK OLOVSSON (s) replik:
          </note>
          <note>
            Fru talman! Sparbösseeffekten leder i praktiken till att man
            skjuter upp sin beskattning. Om man skjuter upp sin beskattning
            väldigt länge blir det ju i princip skattefritt. Vid ett ögonblick,
            då man säljer och realiserar sin vinst, får man betala skatt.
            Men jämfört med hur systemet fungerar i dag innebär det ändå en
            avsevärd skattelättnad om man skulle äga företag på det sätt som
            Anne-Marie Pålsson talar om.
          </note>
          <note>
            Jag förstår om Anne-Marie Pålsson och Moderaterna tycker att
            det är bra, men där skiljer vi oss som sagt åt.
          </note>
          <note type="speaker">
            Anf. 26 GUNNAR ANDRÉN (fp) replik:
          </note>
          <note>
            Fru talman! Jag tycker att det är intressant att få diskutera
            även med herr Olovsson. Han framstår som en mycket god representant
            för den socialdemokratiska skattepolitiken. Jag tycker mig se
            att det är väl försörjt för återväxten på den här punkten.
          </note>
          <note>
            I takt med utvecklingen, var en mening som herr
          </note>
          <note>
            Olovsson använde. Man kan säga ungefär som Anne-
          </note>
          <note>
            Marie Pålsson att Socialdemokraterna har en väldig förmåga att
            alltid ligga efter. Jag tycker att man ibland måste gå tillbaka
            till sådana saker som Folkpartiet och Socialdemokraterna har gjort
            gemensamt, som 1990 års stora skattereform. Den var väldigt bra,
            för den var väldigt framåtsyftande. Om man alltid hamnar på efterkälken
            blir det den här typen av lagstiftning som behövs med ändring
            av skattefri kapitalvinst och utdelning som vi nu diskuterar.
            I själva verket är det omtanken om statens intäkter som hela tiden
            styr. Eniro-affären, som inte herr Olovsson använde men som herr
            Rosengren använde som exempel, innebär att man flyttar en vinst
            mellan olika statliga konton.
          </note>
          <note>
            Får jag lov att säga en annan sak för att förtydliga vad som
            är viktigt med skattepolitiken. Vi vill inte sänka skatterna för
            skattesänkningens egen skull utan för att få en bättre fungerande
            ekonomi. Vi vill inte sänka alla skatter. Det är en felaktig beskrivning
            helt enkelt. Det finns många skatter som är bra. Men jag tycker
            att 1990 års skattereform var ett väldigt bra exempel. Ibland
            måste man gå in och göra saker för att det ska bli en bättre fungerande
            ekonomisk politik.
          </note>
          <note>
            Vi ansluter oss till det här betänkandet i allt väsentligt. Det
            är bra, men det är för sent.
          </note>
          <note type="speaker">
            Anf. 27 FREDRIK OLOVSSON (s) replik:
          </note>
          <note>
            Fru talman! Min kommentar om att man alltid vill sänka skatter
            var riktad till Anne-Marie Pålsson i föregående replikskifte.
            Vi har ju en trevlig historia tillsammans, Socialdemokraterna
            och Folkpartiet, på skatteområdet. Jag tycker att det är bra om
            vi kan ha en öppenhjärtig diskussion om hur vi ska forma det framtida
            skattesystemet. Det är bra om det finns en bred enighet i riksdagen
            om det också.
          </note>
          <note>
            När det gäller kapitalplaceringsandelar för företagen skulle
            anledningen vara att man får en bättre fungerande ekonomi, säger
            Gunnar Andrén. Men jag sade också i föregående replikskifte att
            det riskerar att ändra beteendet när det gäller hur man hanterar
            sin kapitalanvändning. Varför ska det bli mer lönsamt för företagen
            att ägna sig åt spekulativ kapitalförvaltning? Den vill ni ju
            skattebefria. Men man får fortfarande betala skatt i kärnverksamheten.
          </note>
          <note type="speaker">
            Anf. 28 GUNNAR ANDRÉN (fp) replik:
          </note>
          <note>
            Fru talman! Det är en intressant fråga. Det är en välskriven,
            välformulerad och i förväg presenterad fråga som ställs till mig
            här nu. Jag vill i första hand, herr Olovsson, att det ska vara
            lönsamt att arbeta.
          </note>
          <note>
            Den form av skatteplanering som vi har sett i det holländska
            fallet är ingenting som Folkpartiet tycker är bra. Vi tycker att
            det är dåligt. Därför är den här reformen bra och att man skapar
            möjlighet att flytta hem den här typen av bra beskattning till
            Sverige. Vi tycker att det här är bra. Jag förstår egentligen
            inte frågan. Den är väldigt provocerande. Den tillvitar oss att
            vi skulle ha ett dolt syfte med det här. Då har ju ni haft ett
            dolt syfte med att ha de här reglerna tidigare.
          </note>
          <note>
            Det här är en bra reform egentligen. Det har vi sagt hela tiden.
            Men man kan diskutera om man har gått tillräckligt långt.
          </note>
          <note>
            Det är viktigt att vi får en bättre och mer rationellt utformad
            skattepolitik överlag som gör att spekulation och skatteplanering
            inte lönar sig. Däremot ska det löna sig att arbeta hederligt
            och bra. Det står jag för. Det är det som Folkpartiet står för
            i all sin politik där detta över huvud taget är möjligt. Vi är
            emot svartarbete. Vi är emot skalbolagsplaceringar som sker bara
            för att man ska komma undan lagstiftningen. Jag tycker att frågan
            är mycket insinuant. I den ligger att vi skulle ägna oss åt att
            gynna spekulativ verksamhet i den olagliga meningen. Jag vänder
            mig emot den. Jag hoppas att vi ska slippa den typen av diskussion.
            Jag tycker att det var ett väl formulerat anförande som herr Olovsson
            hade från början.
          </note>
          <note type="speaker">
            Anf. 29 FREDRIK OLOVSSON (s) replik:
          </note>
          <note>
            Fru talman! Jag tycker också att frågan var oerhört väl formulerad.
            Det kanske Gunnar Andréns reaktion vittnar om. Jag menar ingenting
            annat än att spekulativ verksamhet mycket väl kan vara laglig.
          </note>
          <note>
            Det är inget som hindrar att man spekulerar med sitt kapital,
            åtminstone inte om man håller sig inom lagens råmärken. Det är
            ändå intressant att man hävdar att man vill gå ett steg längre
            för att öka effektiviteten i ekonomin. Man kan just ställa frågan
            om det inte också leder till andra effekter, nämligen att det
            blir mer gynnsamt att ägna sig åt att spekulera med sitt kapital
            än att använda det i kärnverksamheten.
          </note>
          <note type="speaker">
            Anf. 30 JAKOB FORSSMED (kd) replik:
          </note>
          <note>
            Fru talman! Fredrik Olovsson hävdar att om det finns en chans
            att sänka skatten så gör Kristdemokraterna det, eller i alla fall
            kräver detta. Det är ju icke med sanningen överensstämmande. Det
            vet
          </note>
          <note>
            Fredrik Olovsson. Om man läser vårt budgetförslag märker man
            att vi till och med höjer vissa skatter och sänker andra. Men
            det stämmer att vi vill sänka skattetrycket. Det är korrekt.
          </note>
          <note>
            Fredrik Olovsson hävdar vidare att vårt förslag i reservation
            1 är ekonomiskt oansvarigt. Det skulle alltså vara ekonomiskt
            oansvarigt att utreda den här frågan. Sanningen är ju den att
            majoriteten, inklusive
          </note>
          <note>
            Fredrik Olovsson tror jag, inte riktigt vet vad de här förslagen
            kommer att innebära. Om man läser på s. 9
          </note>
          <note>
            i betänkandet kan man läsa ord som oklart, ovisshet, inte specificerat,
            inte tillmätts, indikation och omöjligt att uttala sig om, detta
            på en sida. Dessa ord, om något, indikerar väl att detta borde
            vara någonting som man skulle utreda innan man avslår det? Det
            tycker i alla fall jag. Det är en slutsats jag drar av detta.
          </note>
          <note>
            Fredrik Olovsson däremot har väldigt tydliga siffror på vad detta
            skulle innebära statsfinansiellt. Jag tycker mot bakgrund av detta
            att det är lite märkligt hur man med sådan säkerhet kan slå fast
            att det inte skulle innebära den injektion i ekonomin som vi hävdar.
          </note>
          <note type="speaker">
            Anf. 31 FREDRIK OLOVSSON (s) replik:
          </note>
          <note>
            Fru talman! Det stämmer inte att det inte finns några siffror.
            Om man läser i propositionen ser man att det väldigt tydligt redogörs
            för en massa siffror.
          </note>
          <note>
            Man använder sig av den senaste statistiken och konstaterar att
            det i fråga om kapitalvinster för företagen handlar om 48 miljarder
            kronor från 2001. I fråga om utdelningar handlar det om 12 miljarder
            kronor. Tillsammans blir det 60 miljarder kronor. Det väljer man
            att inte beskatta om man gör det Kristdemokraterna vill göra och
            de två andra borgerliga partierna som står bakom reservationen.
            Det har en tydlig statsfinansiell effekt.
          </note>
          <note>
            Man kan inte uttala sig om hur den ser ut för varje år eftersom
            vinsterna och utdelningarna förändras.
          </note>
          <note>
            Men vi hoppas att det ska gå bra för Sverige. Det innebär också
            att det blir vinster att beskatta, för oss i alla fall. För er
            är det ju betydligt mer oklart. Ni vill ju ta bort den här typen
            av beskattning.
          </note>
          <note type="speaker">
            Anf. 32 JAKOB FORSSMED (kd) replik:
          </note>
          <note>
            Fru talman! Ja, den siffra som Fredrik Olovsson refererar till
            stämmer. Däremot står det här att det inte finns specificerat
            hur stor del av denna summa som belöper sig på just kapitalplaceringsandelar.
            Inte heller vet man riktigt vad inflödet av kapital skulle bli.
            När vi vet att väldigt mycket kapital befinner sig utomlands som
            skulle kunna vara i Sverige, enligt
          </note>
          <note>
            Riksskatteverket mellan 400 och 500 miljarder kronor, är det
            väl ändå någonting som indikerar, om man får använda det ordet,
            att en del av detta skulle kunna placeras i Sverige och faktiskt
            innebära en injektion och ge ökad effektivitet i den svenska ekonomin.
            Jag tycker att det är märkligt att man inte ens vill utreda detta
            och titta på hur det skulle kunna förbättra läget för investeringar
            och liknande i den svenska ekonomin.
          </note>
          <note type="speaker">
            Anf. 33 FREDRIK OLOVSSON (s) replik:
          </note>
          <note>
            Fru talman! Här har vi lite olika uppfattningar; det är uppenbart.
          </note>
          <note>
            När det gäller hur stor del av de summor jag tidigare redovisade
            som i själva verket handlar om kapitalplaceringar vet man faktiskt
            en del i alla fall. Man har ingen exakt siffra, men att det är
            en stor andel, antagligen mer än hälften, kan man göra väldigt
            troligt.
          </note>
          <note>
            Om man ska utreda saker ska man också vilja genomföra dem. Vi
            vill inte genomföra att ta bort denna beskattning av kapitalvinster
            eftersom det ger negativa effekter, exempelvis - och det är samma
            resonemang som jag fört i övriga replikomgångar -
          </note>
          <note>
            att det kan påverka hur företagen agerar och göra att man snarare
            ägnar sig åt kapitalplaceringar och spekulation på det området
            än att satsa pengarna i kärnverksamheten.
          </note>
          <note type="speaker">
            Anf. 34 ROGER KARLSSON (c):
          </note>
          <note>
            Fru talman! Ledamöter och åhörare! Jag tycker att det här betänkandet
            och den här propositionen i huvudsak är bra. Man undanröjer kedjebeskattningen
            och möjligheterna, till största delen i alla fall, att skatteplanera
            mellan moder- och dotterbolag i Sverige och utomlands. Det tycker
            jag är bra.
          </note>
          <note>
            Det jag inte tycker är bra i propositionen och betänkandet är
            att man inför vad som kallas en kvittningsfålla för fastigheter.
            Som ny i riksdagen och i skatteutskottet tycker jag att en av
            skatteutskottets viktigaste uppgifter är att förenkla regelverket.
            Det behövs verkligen. En tumregel kan sägas vara att små företag
            i Sverige lägger ned ungefär 30 000 kr per anställd och år på
            att administrera olika regler, däribland skatteregler. Då tycker
            jag att det är viktigt att lyfta fram att utskottsmajoriteten
            och regeringen i det här sammanhanget har misslyckats med att
            förenkla regelverket. Tvärtom har man lyckats krångla till en
            befintlig regel som är lätt att förstå och lätt att tillämpa.
          </note>
          <note>
            Enligt gällande regler får en kapitalförlust på en fastighet
            i ett aktiebolag kvittas mot eventuella driftsöverskott i verksamheten.
            Motsvarande gäller att en kapitalvinst får kvittas mot driftsunderskott.
            Med detta förslag kommer det i framtiden bara att vara möjligt
            att kvitta en kapitalförlust på en fastighet mot en kapitalvinst
            på en fastighet. Det är detta som kallas för en kvittningsfålla
            för fastigheter.
          </note>
          <note>
            Detta innebär att man särbehandlar fastighetsförvaltning. Det
            innebär att det särskilt drabbar småföretag. Det innebär också
            att det drabbar företag som är verksamma på landsorten och i småstäder.
            Där är det vanligt med kapitalförluster på fastigheter, men det
            är mindre vanligt med kapitalvinster på fastigheter. Därmed finns
            det inte heller någonting att kvitta förlusten mot.
          </note>
          <note>
            Detta tycker jag är oöverlagt. När Centerpartiet lägger fram
            förslag gör vi alltid en regional och en social analys och också
            en jämställdhetsanalys. Det är klockrent att här inte har gjorts
            någon sådan analys.
          </note>
          <note>
            Sedan är det också viktigt att regeringen och majoriteten lägger
            fram ett undantag. Denna begränsning i avdragsrätten ska inte
            gälla om fastigheten i betydande omfattning under de tre år som
            föregått avyttringen har använts för produktions- eller kontorsändamål
            eller liknande hos avyttrande företag eller ett företag i intressegemenskap
            - det var ett ungefärligt citat.
          </note>
          <note>
            Man kan då fråga sig om ett hyreshus kommer att räknas som produktionsändamål.
            Jag tror inte det.
          </note>
          <note>
            Hyreshus och hyresrätter är viktiga för Socialdemokraterna, så
            hade det gjort det hade det nog framhållits här. Det är just denna
            typ av undantag, sådana som fordras om huvudregeln inte går att
            tillämpa generellt, som gör den svenska skattelagstiftningen så
            komplicerad.
          </note>
          <note>
            På just den här punkten, kvittningsfållan för fastigheter, kan
            jag inte ge det här förslaget godkänt.
          </note>
          <note>
            Därför vill jag yrka bifall till reservation 7.
          </note>
          <note>
            Anf. 35 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! Detta betänkande rör, precis som
          </note>
          <note>
            Anne-Marie Pålsson inledde med att säga, en tekniskt komplicerad
            proposition och ett förslag som kanske inte väcker så jättemycket
            känslor ute bland allmänheten. Det är dock onekligen ganska viktigt
            för dem som berörs, såsom det ju ofta är med skattefrågor.
          </note>
          <note>
            Vi i Miljöpartiet stöder den här propositionen och dess förslag
            utifrån det samarbete vi har med regeringen. Vi har därför inte
            någon egen motion eller några reservationer. Så fungerar det ju
            ofta i ett samarbete.
          </note>
          <note>
            Gunnar Andrén tyckte att vi svek småföretagarna.
          </note>
          <note>
            Jag förstod inte riktigt den debatten. För det första kanske
            Gunnar Andrén behöver en kurs i hur man samarbetar innan en proposition
            läggs fram. Det är nämligen där man kanske kan påverka allra mest.
            För det andra jobbar Miljöpartiet väldigt mycket för småföretagandet
            utifrån vår möjlighet att påverka genom vår regeringssamverkan.
            Tidigare har vi gjort det i opposition i riksdagen. Jag kan ganska
            tydligt se att vi i nuvarande läge påverkar betydligt mycket mer
            än när vi skrev egna reservationer till betänkanden som ganska
            snart var bortglömda eftersom de inte påverkade småföretagarnas
            möjligheter att arbeta.
          </note>
          <note>
            Det är oftast de förslag som regeringen lägger fram och som blir
            majoritetsförslag som ger de största effekterna, och i det här
            fallet stöder vi regeringen.
          </note>
          <note type="speaker">
            Anf. 36 ROGER KARLSSON (c):
          </note>
          <note>
            Fru talman! Jag ska inte stressa Gunnar Andrén med att vara långrandig.
            Jag vill bara yrka bifall till reservation 9 under punkt 7.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            5 § Administrativa avgifter på skatte- och tullområdet, m.m.
          </note>
          <note>
            Föredrogs skatteutskottets betänkande 2002/03:SkU16
          </note>
          <note>
            Administrativa avgifter på skatte- och tullområdet, m.m. (prop.
            2002/03:106, delvis).
          </note>
          <note>
            Anf. 37 CATHARINA BRÅKENHI-
          </note>
          <note>
            ELM (s):
          </note>
          <note>
            Fru talman! Vi har nu framför oss ett betänkande som behandlar
            propositionen Administrativa avgifter på skatte- och tullområdet.
            Det behandlar även en motion av Moderaterna, Folkpartiet liberalerna,
          </note>
          <note>
            Kristdemokraterna och Centerpartiet samt tre motioner från allmänna
            motionstiden. Utskottet föreslår att alla motioner avstyrks.
          </note>
          <note>
            I propositionen som i väsentliga delar bygger på
          </note>
          <note>
            1999 års skattekommittés betänkande föreslår man ändringar av
            bestämmelserna om skattetillägg i taxeringslagen och skattebetalningslagen.
            Även ändringar i fordonsskattelagen föreslås.
          </note>
          <note>
            Skattetillägg är den avgift som man får betala om man bedöms
            ha lämnat felaktiga uppgifter avsiktligt eller oavsiktligt eller
            vid skönstaxering. Huvudsyftet med skattetilläggssystemet kommer
            även i fortsättningen att vara att garantera att vi medborgare
            fullgör vår uppgiftsskyldighet på ett riktigt sätt.
          </note>
          <note>
            Förslagen innebär också möjlighet att göra nyanserade bedömningar
            av skattetillägg, och det förbättras då i varje enskilt fall.
            Grunderna för befrielse kommer att bli tydligare och utökas med
            nya grunder för när man kan bli befriad från skattetillägg. Man
            föreslår här också rätt att erhålla anstånd med betalning av skattetillägg
            tills länsrätten har prövat frågan.
          </note>
          <note>
            Strävan är att förfarandereglerna på skatte-, avgifts- och tullområdet
            ska vara så likformiga som möjligt. Man föreslår också ändrade
            avgifter för för sent inkommen deklaration.
          </note>
          <note>
            Dessa föreslagna ändringar kommer att vara en fördel för alla,
            och inte minst för de små företagen.
          </note>
          <note>
            Men även i fortsättningen kommer skattetillägg att få betalas
            om man har lämnat oriktiga uppgifter oberoende av om det har skett
            med uppsåt eller om man har gjort det med oaktsamhet. Den skattskyldige
            kan få slippa skattetillägg och förseningsavgift helt eller delvis
            om det som man har gjort framstår som ursäktligt.
          </note>
          <note>
            Även förslagen om ändringar i bestämmelserna om tulltillägg innebär
            positiva förändringar för de små företagen. De redan nu gällande
            reglerna om befrielse görs tydligare, och de kompletteras dessutom
            med nya grunder. Tullverket får i och med detta större möjlighet
            att göra nyanserade bedömningar i varje enskilt fall.
          </note>
          <note>
            Utskottet delar regeringens uppfattning om att ett skattetilläggssystem
            behövs för att garantera att de skattskyldiga fullgör sin uppgiftsskyldighet
            på ett korrekt sätt. Men reglerna bör reformeras för att göra
            systemet mer rimligt, mer rättvist och mer legitimt.
          </note>
          <note>
            Det förslag som föreligger är också helt förenligt med artikel
            6 i Europakonventionen, och ändringarna föreslås från den 1 juli
            2003.
          </note>
          <note>
            Fru talman! I och med denna inledning överlämnar jag ärendet
            till kammaren för en debatt.
          </note>
          <note type="speaker">
            Anf. 38 ULF SJÖSTEN (m):
          </note>
          <note>
            Fru talman! Det har talats en del om huruvida frågorna här i
            kammaren i dag är nya för ledamöterna eller om de är gamla och
            invanda. Den här frågan är inte ny för mig. Den har varit aktuell
            på ett sätt under nästan 20 år. Frågan är fortfarande mycket aktuell.
          </note>
          <note>
            Skattetillägget skapar frustration och irritation både hos skattskyldiga
            och hos berörda skattetjänstemän.
          </note>
          <note>
            Skattetillägget slår ofta mycket hårt, och konsekvenserna är
            inte sällan förödande för den enskilde.
          </note>
          <note>
            Den proposition som regeringen nu lägger fram rörande administrativa
            avgifter har tillkommit under press i form av de fällningar som
            Sverige har fått i
          </note>
          <note>
            Europadomstolen, fällningar för brott mot de mänskliga rättigheterna.
            Dessa fällningar illustrerar tydligt att systemet fram till nu
            inte har varit rättssäkert, och där den allvarligaste bristen
            har varit att regeringen, den socialdemokratiska regeringen, har
            satt statens rätt före den enskildes. Till detta kommer de långa
            handläggningstiderna i olika typer av ekobrottsmål, inte minst
            skattemål, som kompletterar bilden av att detta är ett område
            där rättssäkerhetsaspekterna inte har haft särskilt stor tyngd
            historiskt.
          </note>
          <note>
            Fru talman! Dessa missförhållanden har påtalats i riksdagsmotioner
            år efter år, inte minst från Moderaterna. De förändringar som
            nu föreslås är bra men inte tillräckliga. Reglerna borde utformas
            så att Sverige inte balanserar på gränsen till vad som är tillåten
            lagstiftning enligt konventionen.
          </note>
          <note>
            Anstånd med betalning ska givetvis ske automatiskt vid begäran
            om omprövning av beslut, och sanktionsavgift ska inte betalas
            förrän skulden är prövad i samtliga rättsliga instanser. Man bör
            föra in oaktsamhets- och uppsåtsbegreppen, alltså subjektiva rekvisit,
            när man bedömer om någon ska påföras skatte- eller tulltillägg
            där avgifterna är fixerade till fasta belopp.
          </note>
          <note>
            Vidare bör inlämnandetidpunkten anses vara den tidpunkt när en
            uppgift är inlämnad och där bevisbördan måste åvila uppgiftslämnaren.
          </note>
          <note>
            Fru talman! Rättssäkerheten på skatteområdet har haft stora brister
            och kommer fortfarande att ha brister efter att detta förslag
            har lagts fram. Dessa brister påverkar enskilda människor och
            deras verksamheter på ett mycket påtagligt negativt sätt. Vi ska
            inte utsätta människor för olika former av tvingande åtgärder
            utan en mycket noggrann rättslig prövning. Vi ska inte låta människor
            sväva i ovisshet år efter år, och vi ska givetvis inte orättfärdigt
            ruinera människor. Jag trodde att alla ställde upp på dessa konstateranden.
            I
          </note>
          <note>
            ett tidigare inlägg när det gällde just rättssäkerheten på skatteområdet
            krävde jag kraftfulla och konkreta åtgärder. Vi har fått ett betänkande
            som jag tidigare har sagt är bra. Men en hel del åtgärder saknas
            fortfarande.
          </note>
          <note>
            Min fråga är varför socialdemokrater, miljöpartister och vänsterpartister
            inte tog chansen nu att löpa linan ut och se till att vi i grunden
            förbättrade rättssäkerheten på skatteområdet. Det är en fråga
            som jag kanske får svar på.
          </note>
          <note>
            Sanktionsavgifter behövs. Utredningen om skatteundandragande
            behövs. Men vi behöver också regler som uppfattas som rättvisa
            och rimliga och en rättssäkerhet som är i nivå med alla andra
            områden i samhället.
          </note>
          <note>
            I den motion som de fyra borgerliga partierna har lagt fram som
            svar på regeringens proposition kräver vi att riksdagen uppdrar
            åt regeringen att tillsätta en parlamentarisk utredning för en
            översyn av skatteprocessen. Behovet är inte mindre starkt nu.
            Varför säger socialdemokrater, vänsterpartister och miljöpartister
            nej till en sådan utredning? Det svaret kanske jag också får senare
            under debatten.
          </note>
          <note>
            Fru talman! Jag yrkar bifall till reservationen under punkt 1.
          </note>
          <note type="speaker">
            Anf. 39 ANNA GRÖNLUND (fp):
          </note>
          <note>
            Fru talman! I dag debatterar vi ett ärende som egentligen borde
            ha varit uppe till debatt och framför allt till beslut i denna
            kammare för mycket länge sedan. Det har under en väldigt lång
            tid funnits vetskap om att skattetilläggen ofta är orimligt hårda
            och även att de framstår som helt absurda för många.
          </note>
          <note>
            Men, fru talman, trots att vetskapen om detta problem har funnits
            under en lång tid har riksdagens majoritet inte gjort något för
            att rätta till de felaktigheter som har funnits. Inte förrän nu
            när Sverige har blivit fällt i
          </note>
          <note>
            Europadomstolen för de nu gällande reglerna har frågan kommit
            upp på vårt bord.
          </note>
          <note>
            Det kan tyckas rimligt att skattetillägg tas ut vid lämnande
            av oriktig uppgift. Men, fru talman, låt mig bara genom några
            exempel få visa på att skillnaden mellan rätt och fel ibland bara
            utgörs av en hårsmån.
          </note>
          <note>
            Göran deltog i en konferens i de svenska fjällen.
          </note>
          <note>
            Hans arbetsgivare reviderades av skattemyndigheten, och skattemyndigheten
            ansåg att inslaget av rekreation var för stort. Göran hade ingen
            valmöjlighet. Han var tvungen att delta i konferensen. Och Göran
            hävdade att grupparbeten hade utförts som inte var schemalagda.
            Kravet på konferens under minst sex timmar per dag var därmed
            uppfyllt. Det ansåg emellertid inte skattemyndigheten, och Göran
            blev därför påförd förmån samt skattetillägg.
          </note>
          <note>
            Barbro fick utdelning i form av aktier. Någon kontrolluppgift
            hade inte lämnats, vilket medförde att
          </note>
          <note>
            Barbro inte heller tog upp utdelningen. Skattemyndigheten hävdade
            först att det inte förelåg kontrolluppgiftsskyldighet. Efter ett
            tag ändrade sig skattemyndigheten, men skattetillägget togs inte
            bort.
          </note>
          <note>
            Det är inte alltid lätt att veta vad som gäller. Eftersom varken
            uppsåt eller vårdslöshet krävs för att skattetillägg ska påföras,
            ställs reglerna på sin spets i situationer som dem jag beskrev
            alldeles nyss där det är svårt för den skattskyldige att veta
            vad som egentligen gäller.
          </note>
          <note>
            Det är därför oerhört angeläget att de aviserade förändringarna,
            som vi i dag debatterar, genomförs.
          </note>
          <note>
            Men, fru talman, från den borgerliga oppositionens sida anser
            vi att de förändringar som nu görs vad gäller skatte- och tulltilläggen
            är nödvändiga. Men, precis som Ulf Sjösten sade för ett tag sedan,
            de är tyvärr inte tillräckliga.
          </note>
          <note>
            I varje enskilt ärende måste den enskildes rätt, oavsett om det
            är Görans, Barbros eller någon annans rätt, gå före statens. För
            att stärka den enskilde individens rätt vill vi från borgerligt
            håll gå längre än majoriteten på en rad områden. Låt mig få nämna
            några.
          </note>
          <note>
            I många fall påförs skattetillägg eller tulltillägg även om den
            skattskyldige har försökt att rätta sig efter systemet. Det är
            orimligt. Därför anser vi att oaktsamhet eller uppsåt ska införas
            för att bedöma om skatte- eller tulltillägg ska påföras. Regeringen
            föreslår även att anstånd med att betala skattetillägg ska kunna
            medges om den som drabbas av skattetilläggen överklagar beslutet.
            Det kan tyckas vara rimligt, men om man överklagar ett ärende
            borde det vara självklart att ingen sanktionsavgift påförs förrän
            ärendet har prövats i alla instanser.
          </note>
          <note>
            Fru talman! Det är bra att de förändringar som föreslås går igenom.
            Tyvärr är majoriteten i kammaren beredd att fortsätta med sina
            balanskonster. Från borgerligt håll ser vi dock att det finns
            en risk för att den enskilde individens rätt inte garanteras och
            att
          </note>
          <note>
            Sverige även i framtiden fortsätter att balansera på gränsen
            till vad som är tillåtet i skattelagstiftningen enligt Europakonventionen.
          </note>
          <note>
            Detta är beklagligt, och därför vill även jag, fru talman, yrka
            bifall till den borgerliga reservationen.
          </note>
          <note type="speaker">
            Anf. 40 LARS GUSTAFSSON (kd):
          </note>
          <note>
            Fru talman! Vi har en gemensam reservation, och jag tänker inte
            förlänga "lidandet" längre än nödvändigt. Men några saker vill
            jag i alla fall ta upp.
          </note>
          <note>
            För att regler och lagar ska vara begripliga och accepteras av
            gemene man måste det finnas en realism mellan sanktioner och begånget
            fel. Så är dessvärre inte alltid fallet. Ett sådant område är
            skatteoch tulltillägg.
          </note>
          <note>
            I den inledande redovisningen av detta ärende fick vi höra att
            gällande regler måste göras rimliga och legitima. Av detta följer
            således att nuvarande regler är orimliga och illegitima.
          </note>
          <note>
            Detta betänkande innehåller förslag till ändringar av bestämmelser
            om skattetillägg, tulltillägg, förseningsavgift och diverse anstånd
            med betalningar.
          </note>
          <note>
            Europadomstolen har påtalat brister i nuvarande system och att
            delar av nuvarande skattetilläggssystem strider mot Europakonventionen
            om mänskliga rättigheter och grundläggande friheter. Den som har
            följt ärendet har sett vilka långa processer som detta har inneburit
            för de enskilda. Det är helt oacceptabelt. Vi anser att flera
            förslag i betänkandet är otillräckliga och även direkt felaktiga.
          </note>
          <note>
            Huvudprincipen när man begär anstånd med betalning är att man
            automatiskt vid begäran om omprövning ska få anstånd. Så borde
            även vara fallet när man begär anstånd med skattetillägg och tulltillägg.
          </note>
          <note>
            Tillägg bör också tas ut endast om den oriktiga uppgiften måste
            antas ha lämnats med uppsåt eller oaktsamhet. Annars hamnar man
            helt i en gråzon - som
          </note>
          <note>
            Anna Grönlund tog upp här. Det kan inte vara rimligt att man
            straffas eller påförs sanktionsavgifter om man har försökt att
            följa gällande regler.
          </note>
          <note>
            När det gäller storleken på tilläggen kan en direkt anknytning
            till storleken av den undanhållna skatten eller tullen göra att
            summorna blir avsevärda även om felet är förhållandevis obetydligt.
            Regeringen bör därför återkomma med förslag om fasta tillägg med
            möjlighet till högre sanktionsavgifter för stora undanhållna belopp.
          </note>
          <note>
            Nivåerna på förseningsavgifterna för aktiebolag och ekonomiska
            föreningar bör rimligtvis maximalt uppgå till 3 000 kr.
          </note>
          <note>
            Fru talman! I de borgerliga partiernas gemensamma reservation
            påtalar vi också bristerna i den nuvarande ordningen med långsamma
            skatteprocesser, uttunnad kompetens, straffrättsliga inslag i
            förfarandet med mera. Som nämns i reservationen anser vi att regeringen
            bör ges i uppdrag att tillsätta en parlamentarisk utredning som
            ser över dessa frågor. Det tycker jag inte är en orimlig begäran.
          </note>
          <note>
            Avslutningsvis yrkar jag bifall till reservationen.
          </note>
          <note type="speaker">
            Anf. 41 ANDERS LARSSON (c):
          </note>
          <note>
            Fru talman! Per Rosengren nämnde i en tidigare debatt orden begreppsanvändning
            och begreppsförvirring. Jag ska anknyta lite grann till detta.
            En handling, åtgärd eller företeelse förändras inte i sak genom
            att kallas vid annat namn.
          </note>
          <note>
            Administrativa avgifter på skatte- och tullområdet är rubriken
            på detta betänkande och på regeringens proposition. En sådan rubriksättning
            ger skenet av en väl genomarbetad och genomtänkt prislistefunktion
            för att tillrättalägga lämnade uppgifter. I verkligheten är det
            nu, och har varit tidigare, något helt annat.
          </note>
          <note>
            Enligt en allmän och förenklad syn, vilket jag, fru talman, tillåter
            mig att förfäkta, finns huvudsakligen hos de människor och företagare
            som berörs av de så kallade administrativa avgifterna två huvudlinjer,
            nämligen avgift som motsvaras av en utförd och nedlagd faktisk
            kostnad, prestation, eller en sanktion, ett straff.
          </note>
          <note>
            Avgifter kan i de flesta fall ledas i förklaring och därmed diskuteras
            på ett sakligt sätt mellan den vårdande myndigheten och den skattskyldige.
            Straff finner sin legitimitet genom att vara väl avvägda relativt
            det brott som har begåtts och därmed även vara brett förankrade
            i det allmänna rättsmedvetandet.
          </note>
          <note>
            För att skattetillägg, administrativ avgift, förseningsavgift,
            administrativ sanktion, eller vad man nu vill benämna det vi i
            alldagligt tal kallar böter, ska utgå och finna legitimitet hos
            det allmänna finns, vill jag hävda, två enkla och bärande grundprinciper
            för att utdöma dessa, nämligen uppsåt eller det som i andra sammanhang
            kallas grov oaktsamhet. Den grova oaktsamheten bygger på upprepade
            överträdelser eller på uppenbar nonchalans gentemot rådande regelsystem.
            Reglerna tillämpas redan inom andra rättsområden och torde även
            kunna hanteras utan bekymmer inom skatteområdet.
          </note>
          <note>
            Som tidigare har nämnts har dagens sanktionssystem stora brister,
            framför allt i den del som bestraffar människors bristande förmåga,
            inte ovilja, att följa dagens i många fall komplicerade regelsystem.
            Genom att bestraffa en oförmåga hamnar man återigen i konflikt
            med det allmänna rättsmedvetandet och skapar därigenom onödiga
            motsättningar mellan myndighet och medborgare.
          </note>
          <note>
            Regeringens proposition i ärendet är långt ifrån tillfredsställande.
            Den enskilda människans och småföretagarens situation vad gäller
            möjligheten att hävda sig i ett komplext system har knappast förbättrats
            mer än marginellt.
          </note>
          <note>
            Vi inom Centerpartiet må vara naiva, men vi tror faktiskt att
            en klar majoritet av människor och företagare i grunden är ärliga
            i sina avsikter och kontakter med myndigheter. Vår uppfattning
            är därför att regler ska byggas utifrån dessa grundläggande förutsättningar,
            och vi hoppas att regeringen i kommande propositioner vill ta
            till sig detta. Vi hoppas även att huvudvikten då i första hand
            ska läggas vid att finna förståelse och legitimitet hos våra egna
            medborgare och företagare och inte vid att tillfredsställa Europadomstolens
            minimikrav.
          </note>
          <note>
            I avvaktan på att initiativ tas till ytterligare förändringar
            yrkar jag bifall till föreliggande reservation.
          </note>
          <note type="speaker">
            Anf. 42 ULLA WESTER (s):
          </note>
          <note>
            Fru talman! Även om det inte råder någon politisk oenighet om
            behovet av skattetillägg och förseningsavgifter vill jag börja
            med att påminna om varför dessa sanktioner över huvud taget finns.
          </note>
          <note>
            Jag vill göra det genom att citera rubriken till en artikel i
            Kristianstadsbladet som jag läste för någon vecka sedan. Den lyder
            så här: Parkeringarnas Vilda
          </note>
          <note>
            Västern i strejkens spår. Längre fram i artikeln konstateras
            att parkeringsregler inte går i strejk även om parkeringsvakterna
            gör det.
          </note>
          <note>
            Denna sanning till trots försvann regelefterlevnaden ungefär
            i samma stund som riskerna för att få parkeringsböter försvann.
            Bilar parkeras hej vilt på lastzoner och handikapplatser, och
            korttidsparkeringar har konverterats till dygnetruntplatser. Följden
            har blivit att den som händelsevis inte vill parkera otillåtet
            tvingas göra det i alla fall, eftersom det för närvarande är djungelns
            lag som råder på gator och torg hemma i Kristianstad.
          </note>
          <note>
            Efter denna måhända lite långsökta liknelse övergår jag till
            skattetilläggen och förseningsavgifterna.
          </note>
          <note>
            Jag konstaterar att syftet med dessa administrativa avgifter
            är att garantera att vi skattskyldiga fullgör vår uppgiftsskyldighet
            på ett korrekt sätt och i rätt tid.
          </note>
          <note>
            Avgifterna har inte bara en stor allmänpreventiv uppgift att
            fylla, utan är också till för att rättvisa ska råda. Samtidigt
            som ett undandraget skattebelopp innebär en obehörig vinst för
            någon uppstår det i andra ändan en intäktsförlust för det allmänna,
            alltså för oss alla.
          </note>
          <note>
            Det är otvivelaktigt så att deklarationsskyldigheten inte bara
            kan överlämnas till de skattskyldigas goda vilja. Det måste tyvärr
            finnas sanktioner i bakgrunden som hjälper oss att få det att
            bli av, att vi sätter oss ned med blanketter och räknedosor. Så
            långt tror jag att vi är överens över partigränserna.
          </note>
          <note>
            Det regelverk vi lever med i dag har kritiserats, och i många
            fall med viss rätt, för att träffa hårt. Det har hunnit gå fyra
            eller kanske snart fem år sedan regeringen tillsatte en kommitté
            som fick det svåra uppdraget att förutsättningslöst se över hela
            skattetillläggssystemet. Det är bland annat den kommitténs slutbetänkande
            som ligger till grund för de föreslagna förändringar vi diskuterar
            i dag.
          </note>
          <note>
            Själva grundförutsättningarna för uttag av skattetillägg är desamma
            som tidigare, alltså att en oriktig uppgift har lämnats oberoende
            av uppsåt eller oaktsamhet.
          </note>
          <note>
            Den stora förändringen ligger i stället i de subjektiva grunderna
            för hel eller delvis befrielse från sanktionsavgiften. Förutsättningarna
            har mjukats upp och gjorts mycket mer nyanserade, utan att för
            den skull vara otydliga. Riskerna för att obetydliga och oavsiktliga
            fel och missförstånd fortsättningsvis ska komma att bestraffas
            är små, för att inte säga obefintliga.
          </note>
          <note>
            I det här sammanhanget måste också den nya förenklade deklarationen
            föras fram. De allra flesta uppgifterna är ju numera redan förtryckta
            på blanketten.
          </note>
          <note>
            Det är med andra ord ganska svårt att göra fel, i alla fall oavsiktligt.
          </note>
          <note>
            Över partigränserna är vi, tror jag, överens om att ett sanktionssystem
            ändå är nödvändigt. Det råder emellertid delade meningar om det
            nya systemets konstruktion och avgifternas storlek, som vi har
            hört.
          </note>
          <note>
            Den borgerliga fyrpartireservationen uttrycker kritik, men på
            ett tämligen svepande sätt. Jag har därför fördjupat mig i den
            motion, Sk10, som ligger till grund för reservationen.
          </note>
          <note>
            Som jag uppfattar saken är själva grunden i den borgerliga kritiken
            deras högst självständiga, för att inte säga egensinniga, tolkning
            av de två domar som
          </note>
          <note>
            Europadomstolen meddelade i somras.
          </note>
          <note>
            I själva verket kritiserar domstolen på intet sätt vårt administrativa
            skattetilläggssystem. Varken det nu gällande regelverket eller
            det nya, som vi från majoritetens sida vill införa, bryter mot
            Europakonventionens bestämmelser. Domarna handlar i stället om
            att Sverige i två fall anses ha brutit mot artikel 6, förvisso,
            genom att ha brustit i skyndsamhetskravet vid handläggningen hos
            berörda skattemyndigheter och domstolar. Processen har alltså
            tagit alldeles för lång tid.
          </note>
          <note>
            Den här kritiken, fru talman, är allvarlig nog och manar oss
            till att göra allt vad vi kan för att det nya systemet ska utformas
            med klara och tydliga regler.
          </note>
          <note>
            Det är av yttersta vikt att vi inte bygger in sådant som vi från
            början vet kommer att skapa tolkningssvårigheter, rättsosäkerhet
            och därmed också fördröjningar.
          </note>
          <note>
            Med hänvisning till den exklusiva tolkningen av
          </note>
          <note>
            Europadomstolens domar påstår alltså de borgerliga reservanterna
            att det nu föreslagna sanktionssystemet skulle balansera på gränsen
            till vad som är tillåtet i förhållande till artikel 6 i Europakonventionen.
            Jag tycker att den här kritiken skapar frågetecken som skulle
            behöva rätas ut. På vilken punkt eller vilka punkter balanserar
            det nya systemet på gränsen till det tillåtna i artikel 6?
          </note>
          <note>
            Hade den borgerliga invändningen i stället gällt artikel 4, närmare
            bestämt i sjunde protokollet, hade det varit lättare att förstå.
            Där har några remissinstanser, och till viss del också Lagrådet,
            uttryckt farhågor för att svängrummet gentemot konventionens gränser
            möjligen skulle vara för litet.
          </note>
          <note>
            Artikel 4 i sjunde tilläggsprotokollet handlar om förbud mot
            dubbelbestraffning. Avgörande för om det svenska systemet är förenligt
            med konventionen är om rekvisiten för brott, till exempel skattebrott,
            skiljer sig från de rekvisit som finns i bestämmelserna om skattetillägg.
          </note>
          <note>
            Efter en sammanvägning av de olika remissinstansernas synpunkter
            och Europadomstolens tidigare utslag finner regeringen att det
            förhåller sig så. Vårt system är alltså förenligt med konventionen.
            Övervägandena finns noggrant dokumenterade i proposition
          </note>
          <note>
            106.
          </note>
          <note>
            Absurt nog skulle ett av reservanternas yrkanden, nämligen införande
            av de subjektiva rekvisiten uppsåt och oaktsamhet som grund för
            skattetilläggen, medföra att risken för att bryta mot detta dubbelbestraffningsförbud
            skulle öka dramatiskt. Därtill skulle yrkandet, om det vann gehör,
            orsaka att antalet skattskyldiga som måste betala skattetillägg
            skulle öka.
          </note>
          <note>
            Den av majoriteten föreslagna ändringen kommer att innebära lättnader
            och ett minskat antal skattskyldiga som måste betala sanktionsavgifterna.
            Det är så vi socialdemokrater vill ha det.
          </note>
          <note>
            Reservanterna yrkar vidare att skattetilläggen ska tas ut med
            ett fast belopp i stället för att beloppet knyts till storleken
            på den undanhållna skatten. Det borgerliga förslaget innehåller
            emellertid en liten eftergift åt rättvisan, nämligen att sanktionsavgiften
            skulle kunna ökas på vid stora undanhållna skattebelopp. Vid hur
            stora belopp? undrar jag.
          </note>
          <note>
            Och på vilket sätt skulle för övrigt fasta belopp öka rättssäkerheten?
            Ser reservanterna inga risker med tröskeleffekter eller konsekvenserna
            av de signaler som det här förslaget sänder ut, nämligen att det
            är nästan okej och i alla fall inte dyrt att fuska lite lagom?
          </note>
          <note>
            När det i stället gäller förseningsavgifter, som utgår om deklarationen
            inlämnats för sent, är vi samtliga överens om att fasta belopp
            ska gälla. Reservanterna tycker att nivån ligger för högt i det
            nya systemet, men konstaterar också i sin motion att det är vanskligt
            att bedöma en lämplig nivå så att sanktionen fyller sin funktion
            att vara avskräckande utan att vara orimlig. De orden skriver
            jag gärna under på.
          </note>
          <note>
            Det nya systemet bygger på en avgiftsökning ju längre deklarationen
            fördröjs. Maxbeloppet som aktiebolag och ekonomiska föreningar
            kan tvingas att betala är på 15 000 kr och 3 000 kr för andra
            skattskyldiga. Huruvida dessa belopp är för höga eller rentav
            lagom höga är som sagt en bedömningsfråga.
          </note>
          <note>
            Men det är viktigt att i sammanhanget ändå påminna om att dessa
            avgifter är lätta att undvika att drabbas av. Det är inte på något
            vis svårt att få anstånd med sin deklaration om man av någon anledning
            inte kan lämna sina uppgifter inom föreskriven tid.
          </note>
          <note>
            Med detta, fru talman, yrkar jag avslutningsvis bifall till skatteutskottets
            förslag och avslag på reservationen.
          </note>
          <note type="speaker">
            Anf. 43 ULF SJÖSTEN (m) replik:
          </note>
          <note>
            Fru talman! Ulla Wester tog oss på en odyssé i
          </note>
          <note>
            Kristianstads parkeringselände. Det var i och för sig intressant,
            men relevansen undgick faktiskt mig.
          </note>
          <note>
            Jag ställde en fråga i mitt anförande till socialdemokraterna,
            vänsterpartisterna och miljöpartisterna här i kammaren varför
            ni säger nej till den utredning som vi har föreslagit. Vi anger
            i vår motion varför vi vill ha en utredning. Skyndsamhetskravet
            är en del av det. Otydliga regler, Ulla Wester, bidrar till skyndsamhetskravet
            inte kan uppfyllas. Därvidlag balanserar vi fortfarande på en
            knivsegg. Jag tycker att det visar på ett naivt och föraktfullt
            synsätt, där bristen på förståelse för de människor som har klämts
            i detta kraftfulla statliga system fortfarande lyser igenom med
            all önskvärd tydlighet. Varför kan ni inte säga ja till denna
            utredning som så innerligt väl behövs?
          </note>
          <note type="speaker">
            Anf. 44 ULLA WESTER (s) replik:
          </note>
          <note>
            Fru talman! Att det skulle vara någon brist på förståelse kan
            jag sannerligen inte hålla med om. Dagens debatt handlar om ett
            förändrat system och vad det kommer att innebära - det tycker
            jag att den ska göra.
          </note>
          <note>
            Det handlar mycket mer om hur dåligt det gamla systemet har varit.
            Det har slagit fel och varit dåligt i många sammanhang. Det är
            därför vi debatterar just den här frågan i kammaren just nu.
          </note>
          <note>
            Utredning - ja, vi har precis slutfört en och diskuterar nu resultatet.
            Vi utreder ständigt, det är en fortlöpande process. Men en sak
            är viktig: Man måste följa upp sina förändringar och beslut.
          </note>
          <note>
            Vi pratar mycket om rättssäkerhet. Den är oerhört viktig, och
            det är oerhört viktigt i det här sammanhanget att vi följer Europakonventionens
            regler. Det tycker jag att majoritetens förslag gör, men jag känner
            mig väldigt tveksam till att reservanternas förslag skulle göra
            det. Det handlar om det subjektiva rekvisit som reservanterna
            vill införa. Det skulle direkt bryta mot de mänskliga rättigheterna,
            mot konventionens 4 kapitel. Det skulle förlänga handläggningstiden
            i enlighet med Europadomstolens domar som har meddelats mot Sverige.
            Dessutom skulle fler människor få betala skattetillägg.
          </note>
          <note>
            Jag skulle vilja fråga Ulf Sjösten: Varför är rättssäkerhet viktig
            ibland, och varför är det inte så ibland? Varför är det bra att
            fler ska betala skattetillläggsavgift? På vilket sätt skulle det
            öka systemets legitimitet?
          </note>
          <note type="speaker">
            Anf. 45 ULF SJÖSTEN (m) replik:
          </note>
          <note>
            Fru talman! Orsaken till att vi har lagt den här motionen från
            de fyra borgerliga partierna är att vi anser att rättssäkerheten
            alltid är viktig. Ulla Wester har själv här i kammaren sagt att
            den tingens ordning som vi har haft fram tills nu inte har varit
            bra. Det är ett understatement av sällan skådat slag.
          </note>
          <note>
            Det har varit fruktansvärt. Vi har haft ett system där människor
            har klämts åt under inte bara ett, två eller tre år utan upp till
            tio år eller mer av ett system som sedan visat att företaget i
            fråga eller personen i fråga inte är att anse som skattskyldig
            för det som man först har ansetts skattskyldig för. Det systemet
            har vi haft fram tills nu.
          </note>
          <note>
            De förslag som nu kommer är bra, men de går inte hela vägen ut.
            Att införa subjektiva rekvisit, precis som inom övriga områden
            av rättsväsendet, är klokt och bra. Jag tror inte alls att det
            skulle innebära att rättssäkerheten skulle försämras, tvärtom.
          </note>
          <note>
            I det förslag till utredning som vi har lagt listar vi upp varför
            vi vill ha denna utredning. Det handlar om långa handläggningstider
            där man inte gått in på orsaken till att det sett ut som det har
            gjort under väldigt många år. Det handlar om uttunnad kompetens
            på detta område i rättssystemet, och det handlar om organisatoriska
            förändringar som måste ske för att man ska få ned just handläggningstiderna.
            Den problematiken nonchalerar ni socialdemokrater, vänsterpartister
            och miljöpartister genom att säga nej till att göra denna naturliga
            fortsättning, att utreda rättssäkerheten inom skatteområdet. Säg
            ja till det!
          </note>
          <note type="speaker">
            Anf. 46 ULLA WESTER (s) replik:
          </note>
          <note>
            Fru talman! Jag har lyssnat på Ulf Sjösten och konstaterar att
            han fortfarande pratar mer om hur det var förut än om hur det
            ska bli. Det blir lite konstigt, tycker jag, men det kanske passar
            ihop med att vi en gång i världen hade ett system som byggde på
            subjektiva rekvisit när det gäller skattetilläggen. De hörde hemma
            i straffrätten. De var dessutom väldigt svåra att bevisa.
          </note>
          <note>
            Det här systemet, som byggde på sådan rekvisit, avskaffades på
            1970-talet, närmare bestämt 1973 om jag minns rätt. Varför gjorde
            man det? Jo, därför att det slog så hårt och var så orättvist.
            Man ville undvika polisingripanden och domstolsprövningar. Man
            vill inte att människor skulle in i brottsregistret för små förseelser.
            Man insåg redan då, för 30 år sedan, att det finns en skillnad
            mellan gärning och brott.
          </note>
          <note>
            För mig är det fullständigt obegripligt att Ulf Sjösten vill
            återinföra ett system som man redan för 30 år sedan tyckte var
            både orättvist och slog hårt. Det kan inte föra utvecklingen framåt.
          </note>
          <note type="speaker">
            Anf. 47 LARS GUSTAFSSON (kd) replik:
          </note>
          <note>
            Fru talman! Jag hade inte så mycket att tillägga innan Ulla Westers
            anförande. Jag fick desto mer att tillägga efter anförandet.
          </note>
          <note>
            Jag hoppas i alla fall att kristianstadbornas efterlevnad av
            parkeringsregler inte visar på den genomsnittliga viljan i Sverige
            att betala skatt och följa gällande regler. Annars skulle det
            innebära att vi behöver både många rekvisit och annat.
          </note>
          <note>
            Vad jag skulle vilja ta upp är automatiskt anstånd med betalning
            av skattetillägg. Det måste väl ändå med rim och reson vara så
            att det inte behövs särskild ansökan i ett fall, medan man i andra
            sammanhang automatiskt får anstånd. Jag tycker att den delen borde
            det vara ganska enkelt att svara ja på. Om man skulle hålla på
            så där på alla områden skulle vi få totalt olika lagar. Jag hoppas
            att Ulla Wester ska kunna inta en lite annorlunda ståndpunkt i
            det sammanhanget.
          </note>
          <note type="speaker">
            Anf. 48 ULLA WESTER (s) replik:
          </note>
          <note>
            Fru talman! Mitt exempel om parkeringar kanske var långsökt,
            men där finns ändå en parallell. Som bilförare förutsätts jag
            känna till vissa regler, eller hur?
          </note>
          <note>
            Parkerar jag fel får jag, om jag har otur som man kan beteckna
            det, ju parkeringsböter. Jag kan säga att jag inte såg skylten
            eller tänka att jag nog är tillbaka inom 15 minuter. Jag får likväl
            en bot, oavsett om jag har parkerat fel avsiktligt eller inte,
            vilket kan vara svårt att avgöra i efterhand. Jag kan dock överklaga,
            precis som man kan göra när det gäller skattetilläggen, om jag
            kan hävda att till exempel förbudsskylten var nedtagen.
          </note>
          <note>
            Där ligger parallellen. Det kanske inte blev mindre långsökt,
            men det var så jag tänkte.
          </note>
          <note>
            Alla kommer nu att få anstånd med betalningen, och det är en
            väldigt bra förändring som jag är väldigt glad över. Att man inte
            får anstånd automatiskt tycker jag inte är något stort problem.
            Det är bra att den skattskyldige är varse vad som kan hända om
            överklagandet inte går igenom till den klagandes fördel.
          </note>
          <note>
            Jag tycker inte att detta är något stort problem. Antagligen
            handlar det om att sätta kryss i en ruta.
          </note>
          <note>
            Det kan ju vara någon som vill betala sin avgift, det vet vi
            inte. Det låter inte sannolikt, men det kan vara så. Låt den enskilde
            bestämma själv!
          </note>
          <note type="speaker">
            Anf. 49 LARS GUSTAFSSON (kd) replik:
          </note>
          <note>
            Fru talman! Jag förutsätter att jag, även om jag kör på en enslig
            väg och är emot högertrafikomläggningen, håller mig på den högra
            sidan av vägen.
          </note>
          <note>
            Det finns ju inte någon anledning till att man ska kryssa i en
            särskilda ruta för ett anstånd som gäller hela systemet. Jag tycker
            inte att det är riktigt trovärdigt.
          </note>
          <note>
            Sedan pratade Ulla Wester om olika grader. Ja, det finns i lagen
            olika grader av snatteri och stöld.
          </note>
          <note>
            Det är klart att det alltid måste finnas en gradskillnad vid
            bedömningen. Men det måste finnas en rimligt förhållande mellan
            betalning för en vara och varan, även om det här gäller skatteområdet.
          </note>
          <note>
            När det gäller de som nu strejkar för att få högre lön är man
            villig att betala skatt - tydligen inte i
          </note>
          <note>
            Kristianstad, men det är en annan sak. Då är det intressant att
            notera att vi måste ha gemensamma regler. Det är så enkelt som
            att det måste finnas en förståelse och en legitimitet. Vi i de
            borgerliga partierna strävar efter att gå lite längre för att
            man inte ska stanna halvvägs. Det är inte mer komplicerat än så.
          </note>
          <note>
            Vi begär också en översyn av det hela för att man ska hitta ett
            fullödigt system inom ett skatteområde innan man börjar med nästa
            område. Vad jag vet kommer jag att sitta i riksdagen bara i fyra
            år, så jag gissar att jag inte kommer att hinna med alla områden.
          </note>
          <note type="speaker">
            Anf. 50 ULLA WESTER (s) replik:
          </note>
          <note>
            Fru talman! Jag är inte riktigt säker på att jag förstår frågan.
            Jag förstod inte detta med olika grader, men jag lyssnade kanske
            väldigt dåligt. Vi får slutföra den debatten utanför kammaren.
          </note>
          <note>
            Med tanke på det som Lars Gustafsson sade eller inte sade tycker
            jag att det är underligt att han är beredd att återgå till en
            ordning som rådde för 30 år sedan, en ordning som är mer orättvis
            och mera sträng.
          </note>
          <note type="speaker">
            Anf. 51 PER ROSENGREN (v):
          </note>
          <note>
            Fru talman! De flesta partier har motionerat om att det behövs
            en förändring av skattetilläggen. Det är intressant att man i
            den här debatten diskuterar i stort sett bara historien. Man diskuterar
            väldigt lite om innehållet i betänkandets förslag till förändringar.
          </note>
          <note>
            Från borgerligt håll säger man att detta inte är tillräckligt.
            Sedan argumenterar man utifrån hur det har varit. Jag skulle kunna
            ta upp exempel på ännu mer groteska skattetilläggsärenden än de
            som har redovisats här. Jag har själv som konsult varit inblandad
            i några ärenden där det är fullkomligt obegripligt att man över
            huvud taget funderade på att påföra skattetillägg. Detta har inte
            minst gällt mervärdesskattelagstiftningen och vissa typer av så
            kallade mindre periodiseringsfel. Genom detta betänkande kommer
            vi till rätta med stora delar av dessa problem.
          </note>
          <note>
            Det har uppstått en diskussion om att man ska återinföra de subjektiva
            rekvisiten. När vi fick del av lagrådsremissen begärde vi en diskusson
            med regeringen eftersom vi ansåg att det kunde finnas fog för
            att införa subjektiva rekvisit i syfte att göra gränsen väldigt
            klar. Men vi fick då klart för oss att det blir problem med Europakonventionen
            om man inför subjektiva rekvisit för utdömande av skattetillägg.
          </note>
          <note>
            Enligt höga juristers bedömning kan man inte ha samma rekvisit
            i brottmålsprocessen och när det gäller administrativa avgifter.
            Det tycker jag att Ulla
          </note>
          <note>
            Wester har gjort klart. Jag förstår inte att de borgerliga partierna
            inte kan ta till sig denna juridiska bedömning. Detta får naturligtvis
            inte någon praktiskt betydelse i slutändan. Däremot blir det möjligt
            att ha kvar skattetilläggen.
          </note>
          <note>
            Men jag anar naturligtvis vad de borgerliga är ute efter, nämligen
            att ta bort skattetilläggen helt. Man vill att de ska undandröjas
            genom en lagstiftning som vi inte styr över. Det är därför som
            man vill införa subjektiva rekvisit. Det är ett väldigt fult sätt
            att argumentera på. Det är precis det som ni är ute efter. Ni
            vill inte ha några administrativa utgifter.
          </note>
          <note>
            Det står i alla fall klart att om vi inför samma rekvisit som
            gäller i brottmålsprocessen för administrativa avgifter finns
            det en stor risk för att vi inte kan använda oss av administrativa
            avgifter eftersom det då betraktas som dubbelbestraffning.
          </note>
          <note>
            Befrielsegrunderna är nu väldigt bra definierade.
          </note>
          <note>
            Göran och Barbro som togs upp i fallen här får inte några problem
            med den nya lagstiftningen. De blir befriade från skattetillägg.
            Det står tämligen klart att så kommer det att bli.
          </note>
          <note>
            Vad vi har varit kritiska emot är att det har gått så lång tid
            från det att Muncks utredning blev färdig till dess att propositionen
            kom på riksdagens bord. Det har tagit lite för lång tid. Men det
            som är ursäktligt för regeringen är att man ville invänta de processer
            som var aktuella i Europadomstolen och som gällde ett par taxichaufförer
            för att se var gränserna skulle dras. Trots att jag är kritisk
            tror jag att det fanns en poäng med att invänta dessa processer
            för att man skulle ha all dokumentation på bordet när man antog
            en ny lag.
          </note>
          <note>
            Det har sagts att det enligt dessa domar skulle vara skattetilläggen
            som är problemet, men så är det ju inte. Domstolen säger att det
            är okej med skattetilllägg bara de är utformade på ett vettigt
            sätt. Men det är domstolsprocessens längd som är det stora problemet.
          </note>
          <note>
            Ulf Sjösten sade att processen kan ta tio år. Jag vet ett fall
            som tog 20 år där en person som drev ett företag försattes i konkurs.
            Därefter undanröjde de högre insatserna alltihop. Det förelåg
            aldrig någon anledning att ta ut skattetillägg och inte heller
            att höja taxeringen. I det här fallet drev man alltså igenom en
            konkurs som var helt felaktig. Det berodde också på att det då
            inte fanns anståndsregler som nu föreslås.
          </note>
          <note>
            Detta hade aldrig inträffat med den nya lagstiftningen.
          </note>
          <note>
            Det pågår ett arbete med att snabba på domstolsprocessen. Låt
            oss avvakta det och se vad det leder till. Jag håller med om att
            det är fullkomligt oanständigt att processen ska dra ut så långt
            på tiden. Många gånger är det fråga om ganska enkla mål. Att processen
            kan ta lång tid vid sådana komplicerade mål som skalbolagsaffärer
            kan jag ha en viss förståelse för, men många gånger är det tämligen
            enkla mål som tar alltför lång tid, och det är oacceptabelt. Jag
            tror att vi alla här i kammaren är eniga om det.
          </note>
          <note>
            Det är därför som det pågår ett arbete för att snabba upp processerna
            i domstolarna. Därför avvaktar vi vad det arbete som nu pågår
            kommer att innebära.
          </note>
          <note>
            Därefter kanske det kan bli aktuellt att återkomma om det eventuellt
            skulle behövas någon form av parlamentarisk utredning, men låt
            oss först se vad som sker utan att tillsätta ännu en utredning.
          </note>
          <note>
            Fru talman! Jag yrkar bifall till förslaget i betänkandet. Med
            detta tror jag att vi får en lagstiftning om skattetilläggen som
            på sikt, inom ett eller två år, kommer att visa sig funka väldigt
            bra. Sedan är bara frågan hur domstolsprocesserna kan snabbas
            upp.
          </note>
          <note type="speaker">
            Anf. 52 ULF SJÖSTEN (m) replik:
          </note>
          <note>
            Fru talman! Per Rosengren gav också en bild av verkligheten,
            och den kan jag förstå relevansen i på ett annat sätt än den bild
            som jag tidigare relaterade till här i kammaren.
          </note>
          <note>
            Per Rosengren sade att skattetilläggen har varit groteska. Nu
            ber jag om ursäkt, för jag befinner mig faktiskt fortfarande i
            det förflutna, Per Rosengren.
          </note>
          <note>
            Men för att förstå framtiden måste vi också förstå det förflutna.
            Det är en gammal god princip som i alla fall jag hyllar.
          </note>
          <note>
            Jag nämnde tidigare att en domstolsprocess kan ta tio år, och
            du sade att du har upplevt fall där det har tagit 20 år. Det är
            ju fruktansvärt! Man förlorar sin verksamhet. Man förlorar sitt
            anseende. Man förlorar sin ekonomi. Man förlorar faktiskt sitt
            liv. Människor har förlorat sina liv i de här processerna under
            många, många år.
          </note>
          <note>
            Vi pekar i vår reservation på att här behövs det en bred utredning
            som tittar på alla de komponenter som vi har varit inne på här
            i dag och ett antal till. Det behövs en blåslampa för att det
            faktiskt ska hända någonting med detta som har dragits i långbänk
            som oerhört länge. Men ändå, Per Rosengren, säger ni vänsterpartister
            nej till detta. Du säger från talarstolen att du kan väl förstå
            att det behövs utredas och att det behövs förslag på det här området
            och kanske också på andra. Men ni säger ju inte ja till det borgerliga
            förslaget i just den delen. Varför inte, Per Rosengren?
          </note>
          <note type="speaker">
            Anf. 53 PER ROSENGREN (v) replik:
          </note>
          <note>
            Fru talman! När det gäller det första är det klart att vi väl
            alla har lärt oss av det förflutna och sett effekterna av det
            tidigare skattetilläggssystemet. Det var flera år sedan som vi
            började motionera om att det behövdes en förändring. Vi instämde
            till stora delar i
          </note>
          <note>
            Munkcs utredningar. Varför vi sedan har avvikit från den just
            när det gäller de subjektiva rekvisiten har jag förklarat.
          </note>
          <note>
            Det är inte bara det att man förlorar sin ekonomi, sitt anseende,
            sitt liv, utan många människor har tvingats in i ett rättshaveribeteende
            på grund av denna lagstiftning, och mycket på grund av domstolsprocessen.
            Men vi vet ju att det pågår ett arbete för att snabba upp domstolsprocessen
            och att man tänker vidta ett antal åtgärder. Låt oss se vad dessa
            åtgärder innebär innan vi drar i gång ytterligare en utredning,
            för det är inte på det sättet att utredningar automatiskt innebär
            en blåslampa på lagstiftarna och på regeringen när det gäller
            att komma fram till beslut.
          </note>
          <note>
            En utredning brukar ta omkring två år. Låt oss först avvakta
            och se vad de konkreta förslag som kommer att lämnas kommer att
            innebära för domstolsprocessens uppsnabbning. Jag tycker att det
            är ganska vettigt att göra det först. Om det sedan visar sig behövas
            kan man dra erfarenheter av de försök som har gjorts för att snabba
            upp processen. I det läget kommer en utredning att ha bättre förutsättningar
            att lyckas.
          </note>
          <note type="speaker">
            Anf. 54 ULF SJÖSTEN (m) replik:
          </note>
          <note>
            Fru talman! Att man behöver snabba upp processen på just det
            här området torde vara tämligen otvistigt. Jag tolkar också debatten
            här i kammaren i dag så att vi faktiskt är eniga om det, och det
            tycker jag är bra. Men vi är inte eniga om hur vi kan nå fram
            till denna uppsnabbning, och det är det som jag tycker är lite
            tråkigt.
          </note>
          <note>
            Vi har alltså ett konkret förslag som går vidare än de utredningar
            som finns i dag. Jag tror att en utredning med ett parlamentariskt
            tryck bakom faktiskt skulle kunna åstadkomma underverk, och just
            på det här området behövs det underverk.
          </note>
          <note>
            Jag tänkte också fråga Per Rosengren varför ni säger nej till
            det automatiska anståndet. Vad är förklaringen till detta, Per?
          </note>
          <note type="speaker">
            Anf. 55 PER ROSENGREN (v) replik:
          </note>
          <note>
            Fru talman! Jag tror inte att en utredning skulle innebära snabbare
            domstolsprocesser än om man redan nu tar tag i detta, som man
            gör inom regeringen. Man är medveten om problemet och kommer alltså
            att leverera förslag som ska snabba upp processen. Det tror jag
            är det snabbaste sättet att lösa problemen. Om man sedan inte
            är tillräckligt kreativ när det gäller att komma på lösningar,
            kanske det behövs flera hjärnor. Men låt oss se om det som kommer
            att föreslås kommer att innebära de förändringar och förbättringar
            som vi alla här i kammaren - och jag vill betona alla här i kammaren
            - vill ha när det gäller skatteprocesserna för att trygga rättssäkerheten
            och för att inte folk ska hamna i samma situation som flera människor
            har gjort. De har i lägre instans blivit dömda att betala skattetillägg
            och dessutom skatt, och sedan har både skattetillägget och taxeringarna
            undanröjts i högre instans. Då har de redan blivit föremål för
            kronofogden. Det är naturligtvis en helt oacceptabel situation.
          </note>
          <note>
            Sedan tror jag att problemet med anstånden kan lösas på ett väldigt
            enkelt sätt. Man sätter bara ett kryss i en ruta, som Ulla Wester
            sade, och begär anstånd. Svårare är det inte. Gör inte automatiskt
            anstånd till en jättefråga! Sätter man ett kryss i en ruta och
            därmed får automatiskt anstånd, då tycker jag att vi har kommit
            ganska långt. Då tror jag inte att problemet existerar.
          </note>
          <note>
            Talmannen konstaterade att ingen talare var anmäld.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            6 § EG:s bevisupptagningsförordning
          </note>
          <note>
            Föredrogs justitieutskottets betänkande 2002/03:JuU14
          </note>
          <note>
            EG:s bevisupptagningsförordning (prop. 2002/03:76).
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under 13 §.)
          </note>
          <note>
            7 § Godkännande av rambeslut om frysning
          </note>
          <note>
            Föredrogs justitieutskottets betänkande 2002/03:JuU15
          </note>
          <note>
            Godkännande av rambeslut om frysning (prop.
          </note>
          <note>
            2002/03:67).
          </note>
          <note type="speaker">
            Anf. 56 BEATRICE ASK (m):
          </note>
          <note>
            Fru talman! Jag börjar med att yrka bifall till den moderata
            reservationen i betänkandet.
          </note>
          <note>
            Regeringen föreslår att riksdagen ska godkänna ett utkast till
            rambeslut om frysning av egendom eller bevismaterial. Rambeslutet
            innehåller bestämmelser som innebär att beslut som fattas i en
            medlemsstat där förundersökning pågår automatiskt ska erkännas
            och verkställas här i Sverige om egendom och bevismaterial finns
            här. Något nytt beslut ska man inte behöva fatta, utan egendom
            och bevismaterial ska frysas i avvaktan på att den stat där förundersökningen
            pågår bestämmer om bevismaterialet kan överlämnas eller tills
            man har förverkat det och beslutet därmed är verkställt.
          </note>
          <note>
            Ett genomförande av rambeslutet förutsätter lagändringar i vår
            lagstiftning. Sveriges advokatsamfund tillhör dem som har påpekat
            att de lagtexter som gör att man kan förutse konsekvenserna av
            att anta beslutet saknas, och så är det här i kammaren i dag.
          </note>
          <note>
            Vi moderater är engagerade för ett gemensamt europeiskt arbete
            mot grov organiserad brottslighet, och ambitionerna med rambeslutet
            ligger helt i linje med det. Vi kan också konstatera att förslaget
            i flera delar verkar rimligt. Men, och det är det som är poängen
            med vår reservation, vi anser att riksdagen, innan vi överlåter
            besluten till andra, ska veta och kunna bedöma konsekvenserna
            i den svenska lagstiftningen.
          </note>
          <note>
            Rättsordningarna i våra länder är olika, och det finns faktiskt
            goda skäl att begrunda hur beslutet i praktiken kommer att verka
            om vi inte vill skapa helt nya bekymmer och problem. Här handlar
            det ju om att göra ingripanden mot enskilda människors egendom.
          </note>
          <note>
            Vi har ansvar, tycker jag, att inte generellt bara leva efter
            devisen att ändamålen alltid helgar medlen.
          </note>
          <note>
            Rättssäkerheten måste vara viktig här i kammaren, och vi har
            ett ansvar både här och som medlemmar i den europeiska unionen.
          </note>
          <note>
            Regeringen och Socialdemokraterna brukar göra
          </note>
          <note>
            EU skyldig för denna märkliga beslutsordning som vi nu har sett
            flera exempel på, men i det här ärendet går det inte ens att göra
            det. Det datum när medlemsstaterna ska ha genomfört bestämmelserna
            är ännu inte bestämt. Om regeringen och Socialdemokraterna hade
            velat göra det här i ordnade former, hade det faktiskt varit fullt
            möjligt. Det vore intressant att få ett svar på varför man inte
            ens gitter försöka när manegen är krattad.
          </note>
          <note>
            Jag vill också tillägga en sak, och det är att jag tror att vi
            ofta i det här sammanhanget glömmer bort behovet av implementering
            hos berörda myndigheter och instanser. Om man ska genomföra det
            här och se till att alla vet vad som gäller och hur de ska arbeta
            förutsätter det ju att alla får information och att vi har den
            svenska följdlagstiftningen. Man måste också rent praktiskt kunna
            hantera det hela. Det kan kräva organisationsförändringar och
            omprioriteringar. Jag tycker att det här slarvas bort hela tiden.
          </note>
          <note>
            Det är också så att nya regler, eller delvis nya regler, oftast
            ställer krav i fråga om förändringar som krävs för att de ska
            kunna fungera. Det måste finnas nya resurser eller möjligheter
            att göra andra budgetprioriteringar för att klara information,
            utbildning och verkställighet. Jag tror att nya lagar och nya
            beslut på de här områdena kan göra brottsbekämpningen mer effektiv,
            och det är ju nödvändigt. Men det förutsätter resurser, och det
            förutsätter ett engagemang att förverkliga det också rent praktiskt.
          </note>
          <note>
            Vi har en mycket snabb utveckling när det gäller samarbetet på
            rättsområdet, och jag tycker att det är ytterligare ett argument
            för att rättsväsendet inte hela tiden kan hanteras som något slags
            restpost i det budgetarbete som vi också bedriver i vår i riksdagen.
          </note>
          <note>
            Menar vi allvar med att vi måste bli bättre på att bekämpa grov,
            gränsöverskridande brottslighet krävs det politisk samordning
            mellan ord och handling.
          </note>
          <note>
            Också i det avseendet tycker jag att regeringen är en besvikelse.
            Det finns anledning att påpeka det också när vi diskuterar det
            här ärendet.
          </note>
          <note type="speaker">
            Anf. 57 JOE FRANS (s):
          </note>
          <note>
            Fru talman! Med tanke på den förre vice talmannens debattinlägg
            i DN i helgen har jag tänkt fatta mig väldigt kort och mycket
            koncist. Jag ska också anstränga mig för att inte förirra mig
            i detaljerna. Jag föreslår å utskottsmajoritetens vägnar att riksdagen
            ska godkänna propositionen och bifalla utskottets förslag om utkastet
            till rambeslut om verkställighet i
          </note>
          <note>
            EU av beslut av frysning av egendom eller bevismaterial och avslå
            motionen.
          </note>
          <note>
            Utkastet till rambeslut kommer ju att göra det lättare att ta
            fast tjuvar och banditer. Det är det som är meningen. Det här
            rambeslutet är som bekant utarbetat på initiativ av Frankrike,
            Sverige och Belgien.
          </note>
          <note>
            Syftet är mycket enkelt. Det här ska säkerställa att beslut om
            förverkande av egendom eller överlämnande av bevismaterial ska
            vara enklare att få till stånd.
          </note>
          <note>
            Det är egentligen samma sak när vi talar om kvarstad eller beslag
            i svensk rätt. Det är alltså inga konstigheter med detta, och
            det är i allra högsta grad rättssäkert.
          </note>
          <note>
            Konkret innebär detta att beslut som fattas i en medlemsstat
            där förundersökning pågår ska erkännas och verkställas av en annan
            medlemsstat där egendom eller bevismaterial finns utan att något
            nytt beslut behöver fattas. Våra EU-myndigheter ska kunna hjälpa
            varandra, och det ska man kunna göra på ett effektivt och snabbt
            sätt. Man ska inte hindra varandra. Det här beslutet är ett steg
            i den riktningen.
          </note>
          <note>
            Egendom och bevismaterial ska alltså kunna frysas i avvaktan
            på att beslut fattas om att bevismaterial kan överlämnas eller
            till dess att egendom har förverkats.
          </note>
          <note>
            Fru talman! Regeringen redovisar ju på ett väldigt sakligt och
            mycket välbalanserat sätt den lagstiftning och övriga reglering
            som rambeslutet kräver. Förslaget till lagstiftning som riksdagen
            har att ta ställning till kommer senare. Det finns inte med i
            den här propositionen, det är mycket riktigt. Regeringen har lovat
            att komma tillbaka till riksdagen med sådana förslag vid ett senare
            tillfälle.
          </note>
          <note>
            Enligt min mening är detta helt tillfredsställande.
          </note>
          <note>
            Det är sant att ny lagstiftning krävs för att reglera förutsättningarna
            för och förfarandet vid verkställighet i Sverige av utländska
            frysningsbeslut i de fall där andra EU-länder begär hjälp av Sverige.
            Vissa regler krävs också för de fall där Sverige behöver hjälp
            av andra EU-länder. Ny lagstiftning kommer alltså att behövas.
            Ny lagstiftning bör övervägas för att svenska åklagares och domstolars
            beslut om beslag ska kunna verkställas i en annan medlemsstat
            inom unionen.
          </note>
          <note>
            Fru talman! Det här är ju praktiska saker. Det är enkla saker.
            Det är också rättssäkra saker som kommer att göra det lättare
            för våra poliser, åklagare och domare att ta fast tjuvar och banditer.
            Mycket mer komplicerat är det inte. Det handlar egentligen bara
            om en sak i den motion som finns. Jag kan säga att jag är mycket
            glad för att det finns en betryggande majoritet i utskottet som
            stöder förslaget och att det i princip råder enighet i utskottet
            om att den gemensamma europeiska kampen mot grov organiserad brottslighet
            ska föras med all kraft.
          </note>
          <note>
            Den motion som finns tar i och för sig upp en viktig principiell
            fråga. Det handlar om att regeringen valt att inte lägga fram
            följdlagstiftningen samtidigt som propositionen. Det är visserligen
            ingen konstitutionell felaktighet i detta, men jag måste ändå
            säga att jag har en viss förståelse för motionären. Jag delar
            dock inte uppfattningen att det här är så upprörande att det ska
            leda till att propositionen avslås. Min bedömning är alltså att
            regeringens redogörelse och besked om att den ska återkomma är
            tillfredsställande och att det inte finns något avgörande skäl
            att bifalla motionen.
          </note>
          <note>
            Jag föreslår därför att riksdagen bifaller utskottets förslag
            och avslår motionen.
          </note>
          <note type="speaker">
            Anf. 58 BEATRICE ASK (m) replik:
          </note>
          <note>
            Fru talman! Joe Frans säger att det här förslaget innebär att
            det blir lättare att gripa tjuvar och att det är enkelt och okomplicerat.
            Jag delar inte den uppfattningen. Det är ju faktiskt så att traditionerna
            och rättsordningen i våra olika medlemsstater, inte minst när
            utvidgningen genomförts, är mycket olika. Det finns olika grader
            av respekt för personlig integritet och människors rättssäkerhet.
            Det ska vi vara helt klara över. Det innebär att länder som kanske
            inte alls har samma syn på vissa delar av frågorna kommer att
            fatta beslut som vi ska verkställa i Sverige.
          </note>
          <note>
            Jag tycker kanske ändå att det är rimligt att Sveriges riksdag
            vet vad det får för konsekvenser här när den typen av överenskommelser
            ska träffas. Jag tycker inte att det är enkelt och okomplicerat
            att säga att man hur som helst kan kliva in och förverka människors
            egendom. Jag tycker att man ska vara tvärsäker på att de säkerhetsanordningar
            som ingår i systemet verkligen bygger på den rättstradition som
            vi håller högt i det här landet.
          </note>
          <note>
            Jag måste ändå fråga Joe Frans: Tycker Joe Frans verkligen att
            det är rimligt att riksdagen fattar beslut där vi inte kan se
            konsekvenserna i klartext vad gäller svensk lagstiftning? Är det
            en rimlig ordning eller inte? Och vad är skälet till att regeringen
            inte lägger fram följdlagstiftning när tid finns?
          </note>
          <note>
            Jag tycker att det här är en nonchalans mot parlamentet som vi
            inte borde acceptera. Det har inte att göra med huruvida vi gemensamt
            effektivt vill bekämpa brottslighet. Det har att göra med ordning
            för demokrati och respekt för grundläggande rättsprinciper. Ska
            vi ha en sådan här ordning? Varför tar man inte tillfället, när
            det finns, att göra detta i de former som vi faktiskt har varit
            överens om under en lång tid i den svenska riksdagen? Det behöver
            Socialdemokraterna faktiskt ge svar på.
          </note>
          <note type="speaker">
            Anf. 59 JOE FRANS (s) replik:
          </note>
          <note>
            Fru talman! Jag har läst motionen mycket noggrant. Vi har diskuterat
            detta ingående i utskottet och övervägt det i vårt arbete. Vi
            har kommit fram till att det inte finns någon anledning att inte
            avslå motionen.
          </note>
          <note>
            Beatrice Ask är ju mycket konstruktiv och har ett välförtjänt
            förtroende i dessa frågor. Därför har jag läst motionen om och
            om igen, och ärligt talar har jag inte hittat några tunga skäl.
            De enda jag konkret kan hitta i motionen är frågor av principiell
            karaktär som egentligen inte hör hemma i denna sakdebatt.
          </note>
          <note>
            I vilket fall som helst har riksdagen vid ett antal tillfällen
            de senaste två åren diskuterat den här frågan.
          </note>
          <note>
            Riksdagen har också godkänt rambeslut utan att följdlagstiftning
            samtidigt presenterats. Möjligheten att förhandsgodkänna ett rambeslut
            finns till och med i regeringsformens tionde kapitel, andra paragrafen.
          </note>
          <note>
            Ja, jag anser att regeringen ger en saklig och nyanserad bild
            av konsekvenserna av att rambeslut godkänns. Detta är viktigt.
          </note>
          <note>
            Det är viktigt att kampen mot den grova gränsöverskridande brottsligheten
            är effektiv och snabb. Vi måste stödja våra poliser, vi måste
            stödja våra åklagare, och vi måste stödja våra domare. Vi måste
            göra det på ett effektivt sätt. Vi måste göra det på ett snabbt
            sätt och inte hindra dem. Att detta ska göras är vi överens om.
            Att detta ska göras på ett rättssäkert sätt är vi också överens
            om.
          </note>
          <note>
            Jag ser egentligen inga tunga sakskäl i motionen, frånsett den
            fråga vars svar återfinns i regeringsformen.
          </note>
          <note>
            Fru talman! Jag är ledsen, men jag står fast vid mitt yrkande
            och föreslår att motionen avslås och propositionen bifalls.
          </note>
          <note type="speaker">
            Anf. 60 BEATRICE ASK (m) replik:
          </note>
          <note>
            Fru talman! Joe Frans behöver inte vara ledsen.
          </note>
          <note>
            Han behöver inte heller säga att Moderaternas förslag bara är
            principiellt.
          </note>
          <note>
            Däremot borde vi få veta vad det socialdemokratiska argumentet
            är för att inte mer omsorgsfullt bereda följdlagstiftningen inför
            parlamentet när tid ges.
          </note>
          <note>
            Det är inte bara Moderaterna som undrar över detta och efterfrågar
            en konsekvensanalys. Jag nämnde
          </note>
          <note>
            Sveriges Advokatsamfund. Det finns andra. Det är möjligt att
            de har fel - jag har tidigare sagt att jag tycker att mycket verkar
            vara en rimlig avvägning -
          </note>
          <note>
            men Socialdemokraterna måste ju ha ett svar till människor som
            undrar varför man inte bryr sig och varför man är beredd att köpa
            beslut i andra länder och verkställa dem här utan att liksom ha
            rett ut konsekvenserna. Man borde också veta hur man ska få institutioner
            i Sverige att genomföra detta, hur implementeringen ska ske. Men
            det gör man ju inte heller med mindre än att man vet vilka regler
            som ska gälla här och hur ordningen ska vara.
          </note>
          <note type="speaker">
            Anf. 61 JOE FRANS (s) replik:
          </note>
          <note>
            Fru talman! Jag anser att det i propositionen finns en ordentlig
            konsekvensanalys av vad som kommer att krävas. Det finns sakskäl
            till detta. Vi måste den dagen beslut om datum kommer kunna agera
            snabbt och effektivt.
          </note>
          <note>
            Som sagt är detta egentligen en principiell debatt som inte har
            med själva sakdebatten att göra. Huvudsaken är att det finns en
            redovisning som är välbalanserad, nyanserad och mycket genomgående
            i propositionen.
          </note>
          <note>
            Med detta anser jag att det är rimligt, konstitutionellt, lagenligt
            och med respekt för demokratin som detta görs.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §)
          </note>
          <note>
            8 § Effektivare pantbrevshantering, m.m.
          </note>
          <note>
            Föredrogs lagutskottets betänkande 2002/03:LU15
          </note>
          <note>
            Effektivare pantbrevshantering, m.m.(prop.
          </note>
          <note>
            2002/03:57)
          </note>
          <note type="speaker">
            Anf. 62 JAN ERTSBORN (fp):
          </note>
          <note>
            Fru talman! Lagutskottets betänkande Effektivare pantbrevshantering,
            m.m. innehåller två ganska olika delar.
          </note>
          <note>
            Vad först gäller pantbrevshanteringen föreligger väl motiverade
            förslag i regeringens proposition som syftar till en mer rationell
            ordning. I stort sett innebär lagförslaget att riksdagen nu legaliserar
            ett förfarande som redan har utbildats i praktiken. Lagutskottet
            är i den här delen helt överens med regeringen och tillstyrker
            lagstiftningen. Jag yrkar alltså bifall till utskottets förslag
            under punkt 1 i betänkandet.
          </note>
          <note>
            Vad sedan gäller det som i rubriken angivits som
          </note>
          <note>
            "m.m." är saken annorlunda. Här vill regeringen nu avföra en
            viktig fråga från vidare lagstiftningsåtgärder, vilket vi i Folkpartiet
            liberalerna inte accepterar.
          </note>
          <note>
            Den fråga det gäller är införandet av ett pantsättningssystem
            för byggnader som är uppförda på annans mark. Den otvivelaktigt
            vanligaste situationen är fritidshus som uppförts på arrenderad
            mark. Många av dessa fritidshus håller successivt på att förändras
            till ett permanentboende och representerar numera mycket betydande
            värden. Dessa byggnader, som till antalet uppgår till långt över
            100 000, kanske
          </note>
          <note>
            200 000, kan i dag inte belånas i bank på samma sätt som villafastigheter.
            Detta får till följd att det blir dyrare krediter för dem som
            ändå kan låna och att det i vissa fall inte blir några lån, vilket
            i sin tur hindrar vissa människor från att kunna förvärva till
            exempel ett fritidshus.
          </note>
          <note>
            Frågan om ett pantsättningssystem för dessa byggnader har varit
            uppe till behandling här i riksdagen vid många tillfällen alltsedan
            1970-talet. 1984
          </note>
          <note>
            framlade Byggnadspantsutredningen ett förslag, som emellertid
            inte ledde fram till lagstiftning. I propositionen 1997/98:98
            Vissa stiftelserättsliga frågor, m.m.
          </note>
          <note>
            tog regeringen - även då under rubriken "m.m." -
          </note>
          <note>
            upp frågan och föreslog att den skulle avföras från vidare lagstiftningsåtgärder.
            Riksdagen ville emellertid annorlunda och tillkännagav under våren
            1998 att regeringen på nytt borde undersöka om det fortfarande
            fanns behov av en ny kreditsäkerhetsform för byggnader på annans
            mark samt att om sådant behov fanns ånyo överväga lagstiftningsfrågan.
          </note>
          <note>
            En departementspromemoria färdigställdes i mars
          </note>
          <note>
            2001 som konstaterade att "det finns ett beaktansvärt behov av
            en ny kreditsäkerhetsform för byggnader på annans mark".
          </note>
          <note>
            Vid ett samrådsmöte i september 2001 på Justitiedepartementet
            med olika berörda organisationer och myndigheter bekräftades behovet
            och önskemålet om en ny kreditsäkerhetsform. Landshypoteks företrädare
            angav till exempel att behovet är stort och ökar.
          </note>
          <note>
            Mot denna bakgrund är det mycket förvånande att regeringen inte
            vill gå vidare i saken. Det är naturligtvis också förvånande att
            inte fler av lagutskottets ledamöter har reserverat sig i denna
            sak.
          </note>
          <note>
            Ett sådant pantsättningssystem som vi vill införa finns redan
            i våra grannländer Danmark, Finland och
          </note>
          <note>
            Norge. Systemet är knutet till att anteckningar om pantsättning
            görs i redan befintliga register. Med dagens datateknik borde
            det vara relativt enkelt att använda till exempel Lantmäteriets
            register över byggnader eller eventuellt skattemyndighetens register
            över taxerade byggnader. Kostnaderna för ett sådant system borde
            bli mycket begränsade och ska naturligtvis bäras av dem som utnyttjar
            systemet.
          </note>
          <note>
            Byggnadernas ägare skulle bli vinnare på så sätt att hypotekslån
            med lägre räntor kunde beviljas. Dessutom skapas möjligheter för
            ytterligare personer att förvärva fritidshus genom bättre kreditmöjligheter.
          </note>
          <note>
            Fru talman! Vi förstår inte regeringens ovilja att införa ett
            sådant här pantsättningssystem. Vi förstår inte heller den till
            synes ändrade inställning som lagutskottets majoritet intar.
          </note>
          <note>
            Jag yrkar nu bifall till vår reservation i betänkandet beträffande
            kreditsäkerhet i byggnader på annans mark.
          </note>
          <note type="speaker">
            Anf. 63 REZENE TESFAZION (s):
          </note>
          <note>
            Fru talman! Det är naturligt att man vill sköta om sitt hus,
            renovera eller bygga ut, allt eftersom huset slits av tidens tand
            eller ens egna behov förändras. I
          </note>
          <note>
            sådana lägen kan det vara nödvändigt att ta ett banklån. För
            den som arrenderar ett hus gäller dock andra regler för banklån
            än för den som äger det eller har ett hus som upplåtits med tomträtt.
            Det är bland annat detta som dagens betänkande om effektivare
            pantbrevshantering handlar om.
          </note>
          <note>
            Det som betänkandet huvudsakligen berör är dock propositionen
            om att lagreglera Lantmäteriverkets system med det så kallade
            publika arkivet. I detta arkiv registreras de datapantbrev som
            ersatt skriftliga pantbrev och förvaras där för fastighetsägarens
            räkning. Här förvaras också pantbrev som inte är pantsatta. Både
            Lantmäteriverket och Svenska Bankföreningen har efterfrågat en
            lagreglering av det publika arkivet, bland annat för att undvika
            juridiska oklarheter och rättsförluster. Det här är inga konstigheter,
            tvärtom. Jag välkomnar denna reglering som kommer att underlätta
            Lantmäteriverkets arbete med pantbrevshanteringen.
          </note>
          <note>
            Fru talman! I betänkandet behandlas också två motioner som berör
            frågan om det bör införas ett nytt system för pantsättning av
            byggnader på annans mark. Detta är aktuellt för den arrendator
            som vill få samma möjligheter till banklån som en som själv äger
            sitt hus. Men även om det många gånger är frågan om mycket värdefulla
            hus, som reservanterna Jan Ertsborn och Martin Andreasson understryker,
            har ett hus på ofri grund trots allt inte samma kreditvärde som
            när man själv är ägare till marken som huset står på.
          </note>
          <note>
            Därför återstår andra alternativ för arrendatorerna, nämligen
            att använda sig av institutet säkerhetsöverlåtelse, att upplåta
            företagshypotek om man är företagare eller att ansöka om ett lån
            utan säkerhet. Jag delar utskottets uppfattning att förutsättningarna
            för att skapa en ny säkerhetsform som ger arrendatorer ett bättre
            säkerhetsmässigt värde än en säkerhetsöverlåtelse är mycket dåliga.
          </note>
          <note>
            Fru talman! Jag yrkar avslag på reservationen från
          </note>
          <note>
            Jan Ertsborn, Folkpartiet, och bifall till förslaget i lagutskottets
            betänkande nr 15.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            9 § Immaterialrättsliga frågor
          </note>
          <note>
            Föredrogs lagutskottets betänkande 2002/03:LU16
          </note>
          <note>
            Immaterialrättsliga frågor.
          </note>
          <note type="speaker">
            Anf. 64 HENRIK VON SYDOW (m):
          </note>
          <note>
            Fru talman! Lagutskottets betänkande nr 16 behandlar frågor om
            immaterialrätt, alltså de regler som staten sätter upp för att
            skydda intellektuella prestationer mot ett ovälkommet eller obehörigt
            utnyttjande. Enkelt uttryckt kan man säga att det handlar om äganderätt
            till idéer. Den som har skapat en skyddad produkt eller utfört
            en skyddad prestation ska också ges en ensamrätt att dra ekonomisk
            nytta av den produkten eller den prestationen.
          </note>
          <note>
            Fru talman! Den här diskussionen är på flera sätt mer än angelägen.
            Blickar vi bakåt i tiden inser vi äganderättens betydelse för
            vårt välstånd i dag. Professor Nathan Rosenburg vid Stanforduniversitetet
            i
          </note>
          <note>
            Kalifornien, en av världens främsta vetenskapliga auktoriteter
            på ämnet teknikutveckling och innovationsklimat, visar i sitt
            klassiska verk Västvärldens väg till välstånd att äganderätten
            var och fortfarande är en av förutsättningarna för välståndsbildningen,
            för skapandet av välfärd. Tillsammans med andra fundament för
            demokrati och rättsstat reducerar det de risker för affärsmisslyckanden
            som alltid finns för företagsamhet i ett öppet samhället med fri
            konkurrens.
          </note>
          <note>
            Att diskutera äganderätten ur just ett historiskt perspektiv
            är inte ett uttryck för nostalgi eller tillbakablickande, utan
            just när immaterialrätten i allmänhet och kanske patenträtten
            i synnerhet ska behandlas är det faktiskt ett uttryck för framåtblickande
            politisk verksamhet. På samma sätt som det var viktigt att skydda
            bönders ägande av mark och sedan ägandet av fabriker och värdepapper
            är det nu angeläget att arbeta med starka verktyg, starka lagar
            och en stark administration som kan skydda upphovsrätt och ägande
            till uppfinningar och idéer.
          </note>
          <note>
            Just patenträtten driver ju fram en utveckling där människor
            konkurrerar med varandra inte bara genom att kopiera utan också
            genom att driva fram nya kunskaper och nya uppfinningar. Just
            därför är god lagstiftning, rimliga lagar och en effektiv administration
            ett av de absolut mest angelägna sätten att på 2000-
          </note>
          <note>
            talet lägga grunden för fortsatta framsteg, växande välstånd
            och ett rikare samhälle med större inslag av framtidsoptimism.
          </note>
          <note>
            Det är med framtidsutsikter om vinst på produktutveckling som
            världens ledande forskningsföretag såväl som små och utmanande
            innovationsföretag riskerar sina pengar, sina miljoner eller till
            och med miljarder, på att utveckla nya uppfinningar, nya mediciner
            eller nya koder. Det är just patenten som möjliggör och driver
            fram investeringar för framtagande av ny teknik, ny kunskap och
            ny forskning. Där spelar patenträtten en helt avgörande roll.
          </note>
          <note>
            Jag vill understryka här i kammaren att det arbete som nu pågår
            med patenträttens utformning, såväl på nationell nivå som på internationell
            nivå, är mer än angelägen för att lägga grunden för ett livskraftigt
            och framåtskridande samhälle där det är enkelt, rimligt och förtjänt
            att förverkliga sina idéer.
          </note>
          <note>
            På samma sätt vill jag också här i kammaren understryka behovet
            av att politiken öppnar för att utveckla nya fält där immaterialrättsliga
            regler tillämpas och man ser över uppenbara luckor som finns i
            lagstiftningen i dag. När det gäller värden för till exempel arrangörer
            av idrottsevenemang, som i dag är utslagna eller undantagna, är
            det enda möjliga sättet att så att säga väcka det slumrande eller
            sovande kapitalet som arrangörerna har att utsträcka och utnyttja
            immaterialrättens tillämpningsområde och på så sätt stärka äganderätten
            på nya fält på 2000-talet.
          </note>
          <note>
            Fru talman! Mot bakgrund av det anförda vill jag yrka bifall
            till reservation nr 9 i utskottets betänkande.
          </note>
          <note type="speaker">
            Anf. 65 INGEMAR VÄNERLÖV (kd):
          </note>
          <note>
            Fru talman! Betänkandet som vi i dag debatterar behandlar motionsyrkanden
            i olika immaterialrättsliga frågor från allmänna motionstiden
            2002. Som vi nyss hörde är immaterialrätt den sammanfattande beteckningen
            för ett antal olika regler som skyddar intellektuella prestationer.
            Det här betänkandet har fyra reservationer av vilka vi kristdemokrater
            står bakom två och det är om dessa jag ska nämna lite grann.
          </note>
          <note>
            Jag börjar med reservationen om den ersättning för upphovsrätt
            som har med kopiering att göra.
          </note>
          <note>
            Konstnärer har i dag laglig rätt till viss upphovsrättslig ersättning
            vid fotokopiering av deras verk. Staten och Kommunförbundet betalar
            årligen en klumpsumma för rätten att fotokopiera konstverk för
            i huvudsak undervisningssyfte. Resurserna betalas till företaget
            Bonus Presskopia som på uppdrag av ett antal medlemsorganisationer
            bevakar rättsinnehavarnas ekonomiska intressen. Därefter fördelas
            resurserna av Bonus till medlemsorganisationerna som i sin tur
            och efter egna regler fördelar resurserna till konstnärerna. Eftersom
            det rör sig om förhållandevis små resurser fördelas de oftast
            inte till varje enskild konstnär som fått ett verk kopierat utan
            i stället i form av stipendier. Medlemsorganisationerna i Bonus
            representerar olika konstnärsgrupper, till exempel bildkonstnärer,
            fotografer, tecknare, tonsättare och författare.
          </note>
          <note>
            Fru talman! Så långt är allt gott och väl. Men här finns det
            problem, och de uppstår i och med att Bonus
          </note>
          <note>
            Presskopia tillåter bara en medlemsorganisation för varje konstform.
            De mindre konstnärsorganisationerna får alltså inte ansluta sig
            till Bonus. Givetvis bör statens kopieringsersättning gå till
            alla de konstnärsorganisationer som ställer sina medlemmars verk
            till förfogande för kopiering. Det borde vara självklart att alla
            konstnärer på samma villkor får del av den upphovsrättsliga ersättningen.
            Så är det emellertid inte i dag. Därför vill vi kristdemokrater
            att en utvärdering görs av det rådande fördelningssystemet.
          </note>
          <note>
            Utskottsmajoriteten avstyrker vårt yrkande med hänvisning till
            att man förutsätter att det vi tar upp kommer att övervägas inom
            ramen för ett arbete som enligt uppgift pågår i Regeringskansliet
            och som går ut på att genomföra direktivet om upphovsrätt i informationssamhället.
            På samma sätt resonerade man för ett år sedan men inget har hänt.
            Under tiden som ingenting händer kommer även fortsättningsvis
            många konstnärer och andra utövare att gå miste om rättmätig upphovsrättslig
            ersättning.
          </note>
          <note>
            Jag går så över till vår andra reservation, den om arenarätten.
          </note>
          <note>
            Den som går till exempel på ett idrottsevenemang och betalar
            sin entrébiljett kan samtidigt ta med sig sin videokamera. Tekniskt
            är det möjligt att koppla kameran till mobiltelefon och att sända
            över bilderna till en webbsida. Teoretiskt kan alltså vem som
            helst direktsända idrottsevenemanget på en hemsida. I dag finns
            det ingen materialrätt som förhindrar detta. Den som däremot gör
            samma sak i samband med en teaterföreställning begår ett brott
            mot upphovsrätten.
          </note>
          <note>
            I svensk lagstiftning existerar inte någon äganderätt eller upphovsrätt
            beträffande sändningsrätter för föreningar eller sammanslutningar,
            till exempel idrottsklubbar. När Fotbollförbundet säljer TV-
          </note>
          <note>
            rättigheter är det faktiskt bara ett slags skenbar rättighet
            som man säljer. Vad det egentligen handlar om är den rätt som
            tillkommer ägaren till en idrottsanläggning eller arrangören vid
            ett evenemang att ta ut en högre inträdesavgift för ett sändande
            TV-bolag. Först när ett TV-bolag gjort en upptagning inträder
            upphovsrätten, och då är det TV-bolaget som får den. Det finns
            alltså ingen generell äganderätt beträffande händelseförlopp eller
            dagshändelser.
          </note>
          <note>
            I dag finns det ingen skyddslagstiftning för arrangörer av idrottsevenemang,
            ej heller för evenemang med imitatörer, akrobater och cirkus-
            eller varietéartister. Arrangören har visserligen rätten till
            arenan där evenemanget sker men informationen kring det som sker
            under evenemanget är inte skyddat i upphovsrättslig mening.
          </note>
          <note>
            Vi menar att behovet av skydd för rättigheter som äganderätten
            och rätten till de egna evenemangen bör utredas. Så kallade arenarättigheter
            finns i vissa andra länder. Det kan vara befogat att utreda möjligheterna
            att införa liknande rättigheter i Sverige.
          </note>
          <note>
            Utskottsmajoriteten hävdar, något förvånande, att det inte finns
            några bärande skäl för att man ska överväga införandet av ett
            nytt immaterialrättsligt skydd i enlighet med vad jag här har
            framfört. Vidare förvånar majoriteten när den bekänner sig till
            de antaganden som gjordes av 1986 års lagstiftning på området
            och som går ut på att det är möjligt för artister och andra utövare
            som saknar upphovsrättsligt skydd att avtalsvägen skaffa sig garantier
            mot att obehöriga upptagningar av deras prestationer sker.
          </note>
          <note>
            Det är möjligt att det fanns fog för dylikt resonerande för 17
            år sedan, då till exempel Internet inte fanns. Men hur ska någon
            i dag via ett kontrakt kunna skaffa sig garantier för att obehöriga
            upptagningar av de egna prestationerna inte sker när vem som helst
            medelst en enkel videokamera kan direktsända evenemang på en hemsida?
            Där skulle jag gärna vilja ha ett besked av majoritetens företrädare.
          </note>
          <note>
            Fru talman! Vi kristdemokrater står naturligtvis bakom våra båda
            reservationer men jag nöjer mig med att yrka bifall till reservation
            nr 4.
          </note>
          <note type="speaker">
            Anf. 66 VIVIANN GERDIN (c):
          </note>
          <note>
            Fru talman och övriga åhörare! Jag vill beträffande betänkande
            LU16 lyfta ett par frågor angående
          </note>
          <note>
            STIM:s verksamhet - dels statens representation, dels viss ersättningsfråga.
          </note>
          <note>
            I år är det 80 år sedan STIM, Svenska Tonsättares
          </note>
          <note>
            Internationella Musikbyrå, bildades. STIM är därmed en erfaren
            ekonomisk förening, och dessutom välskött. STIM:s uppdrag är att
            bevaka kompositörers och författares verk, både svenska och utländska,
            och att se till att upphovsmännens ersättningar betalas in och
            fördelas till rättighetshavarna.
          </note>
          <note>
            Upphovsrättsorganisationen är finansiellt stark, och man är kunnig
            i att hantera de rättighetslagar som man omfattas av.
          </note>
          <note>
            Det som vi i Centerpartiet ifrågasätter är regeringens inblandning
            i STIM:s styrelse. Varför försvarar regeringen så ihärdigt att
            av nio ledamöter i styrelsen ska regeringen utse tre - detta inklusive
            ordföranden?
          </note>
          <note>
            Centerpartiet anser att regeringens styrelseplatser i
          </note>
          <note>
            STIM ska slopas.
          </note>
          <note>
            Jag frågar regeringens representanter: Varför? Av vilken anledning
            ska en tredjedel av styrelsen ha en koppling till regeringen?
            Är det för att regeringen ska vara med och styra vilka verk som
            ska framställas offentligt, eller tilltror man inte STIM:s medlemmar
            att själva utse hela styrelsen?
          </note>
          <note>
            Det finns absolut ingen anledning till att staten ska vara med
            och styra upphovsmännens verksamhet.
          </note>
          <note>
            Vi har ju en lagstiftning som reglerar detta.
          </note>
          <note>
            Jag yrkar bifall till reservation 3.
          </note>
          <note>
            Den andra frågan gäller STIM och dess ersättningssystem. Vi i
            Centerpartiet har föreslagit en förändring av upphovsrättslagen
            som innebär att i ideella organisationer och studieförbunds verksamhet
            ska framförande av upphovsrättsligt skyddade verk kunna undantas
            - det vill säga göras fria från avgifter. Detta tycker vi är viktigt
            för att inte försvåra och fördyra för de kulturarbetare som ofta
            arbetar i studieförbunden och i ideella organisationer. De här
            människorna är ofta lokala eldsjälar. De har ett stort engagemang
            när det gäller att föra både musikaliska verk och författares
            verk vidare till den breda allmänheten - dessutom många gånger
            till grupper i samhället och på orter i
          </note>
          <note>
            Sverige där kulturutbudet är av mindre omfattning.
          </note>
          <note>
            Jag som tillhör Centerpartiet, ett folkrörelseparti -
          </note>
          <note>
            som även regeringspartiet påstår sig vara - vill rikta en uppmaning
            till regeringen om att den borde arbeta för att underlätta för
            de ideella organisationerna, inte försvåra. Som upphovsrättslagen
            nu är utformad bromsar den till viss del studieförbundens medverkan
            vid olika arrangemang.
          </note>
          <note>
            Studieförbunden arbetar dessutom i sin verksamhet utifrån de
            kulturpolitiska mål som riksdagen har fastställt. Jag vill därför
            uppmana regeringens representanter, socialdemokraterna, att närmare
            granska effekterna vad gäller både styrelserepresentation och
            nuvarande avgiftssystem.
          </note>
          <note type="speaker">
            Anf. 67 HILLEVI LARSSON (s):
          </note>
          <note>
            Fru talman! Immaterialrätten är ett komplicerat område där olika
            intressen vägs mot varandra. Det framkommer också i de motioner
            som vi sett från den allmänna motionstiden.
          </note>
          <note>
            Å ena sidan har vi uppfinnare och konstnärer som naturligtvis
            har ett starkt intresse av att kunna försörja sig. Självfallet
            måste det också finnas en sporre för uppfinnare att komma med
            nya uppfinningar. Det är ju därför som patenträtten finns.
          </note>
          <note>
            Å andra sidan finns det andra intressenter. Det finns ju ett
            allmänt intresse av att läkemedelsforskningen fungerar och av
            att läkemedel har rimliga priser. Det finns också ett intresse
            hos den enskilde av att till någorlunda rimliga kostnader till
            exempel få kopiera noter att använda för enskilt bruk.
          </note>
          <note>
            Det är därför jag tycker att man måste vara försiktig i dessa
            sammanhang. Varje förslag rubbar balansen mellan å ena sidan uppfinnaren
            och konstnärerna och å andra sidan det allmänna intresset, brukarens
            och den enskildes intresse. Därmed inte sagt att man aldrig kan
            överväga några förändringar. Men man får vara medveten om att
            varje förändring riskerar att rubba balansen. Det kan få positiva
            konsekvenser för den man gynnar men desto mer negativa för den
            andra parten.
          </note>
          <note>
            Det som är viktigt i dessa sammanhang är den internationella
            lagstiftning som redan finns och som är på gång. Ansökan om patent
            är vad som gäller för industriella uppfinningar, till exempel
            ett läkemedel.
          </note>
          <note>
            Då ansöker man stat för stat. Får man inte patent i en stat kan
            man inte utnyttja skyddet i den staten utan bara i de stater där
            man har lyckats få skyddet.
          </note>
          <note>
            Man kan inte heller ansöka om världspatent. Däremot finns det
            ett väldigt intressant EU-arbete som pågår som skulle kunna möjliggöra
            gemensam ansökan och gemensam prövning av patent så att man skulle
            kunna få patent i hela EU-området. Det är helt avgörande för de
            uppfinnare och företag som är berörda.
          </note>
          <note>
            Det också med den motiveringen som jag vill besvara de flesta
            av motionsyrkandena. Väldigt mycket positivt pågår på EU-nivå
            som går helt i linje med motionärernas önskemål. Det kommer dessutom
            att få mycket större effekt eftersom det kommer att täcka hela
            EU-området.
          </note>
          <note>
            Jag tänkte nu gå in lite på det första området. Jag vill dela
            upp det i två områden. Det första området gäller uppfinnaren och
            konstnären, och det andra området gäller det allmänna intresset,
            brukaren och den enskilde. Givetvis finns det motionsyrkanden
            som vill förskjuta balansen och å ena sidan stärka uppfinnaren
            eller å andra sidan stärka den enskilde.
          </note>
          <note>
            Jag börjar med uppfinnaren och konstnären. Det finns motioner
            om patentintrångsförsäkring. Det handlar om andra företag som
            till exempel försöker utnyttja någonting som man har upptäckt
            för eget kommersiellt syfte. Detta är förbjudet. Man försöker
            kringgå patent. Det är väldigt goda intentioner i motionen. Det
            handlar om att försöka skydda ofta små företag eller en enskild
            uppfinnare.
          </note>
          <note>
            Det finns väldigt starka regler för att komma till rätta med
            detta. Mycket av det hänger ihop med EU.
          </note>
          <note>
            Det är sådant vi redan har genomfört genom EU-
          </note>
          <note>
            lagstiftning och sådant som är på gång. Man kan till exempel
            få betala vite om man gör intrång. Skadestånd utgår till den drabbade.
            Man har höjt straffen från sex månaders till två års fängelse
            för intrång. Till och med förberedelse och planering av intrång
            är straffbart. Man har också förstärkt mönsterskyddet.
          </note>
          <note>
            Det var tidigare lite lättare att kunna använda ett mönster i
            ett annat sammanhang och därmed kringgå patentet. EU-lagstiftningen
            är också väldigt stark.
          </note>
          <note>
            Ytterligare förstärkningar planeras och kommer att diskuteras
            i EU under våren.
          </note>
          <note>
            Ett annat motionsyrkande handlar om enklare skydd. Om det inte
            är någon större uppfinning utan en smärre teknisk uppfinning kan
            man få en lite lägre tröskel på skyddet, men det kan å andra sidan
            gå igenom lite snabbare. På samma sätt håller EU på med ett arbete.
            Det ska vara snabbt, enkelt, lägre skyddsvillor och också lägre
            kostnader för den som ansöker om patent.
          </note>
          <note>
            Datorrelaterade uppfinningar är väldigt intressanta. Utvecklingen
            går snabbt på det området. Det gör att behovet av skydd är extra
            starkt. Här finns också regler för detta. Men det är väldigt tvetydiga
            regler.
          </note>
          <note>
            Trots att man till exempel inte kan ta patent på datorprogram
            beviljas tusentals sådana patent både i Sverige och i andra EU-länder.
            Här borde man se över vad det egentligen är som gäller. Samtidigt
            som man försöker underlätta att få patent ska inte det leda till
            att man förhindrar andra att utveckla nya program.
          </note>
          <note>
            När det gäller brukaren och den enskilde talas det här väldigt
            mycket om till exempel ersättning för kopiering. I dag är det
            inte några extrema kostnader det handlar om. Framför allt är det
            viktigt att komma ihåg att om man helt tar bort ersättningen för
            konstnärer i så kallade ideella sammanhang drabbas de av det.
            Många konstnärer har redan i dag en mycket dålig ekonomi. Här
            får man återigen göra en avvägning. Tasso Stafilidis från Vänsterpartiet
            kommer under sitt anförande att utveckla ämnet vidare.
          </note>
          <note>
            Det har klagats en del på den statliga representationen i Stim.
            Jag ser det snarare som någonting positivt att två ledamöter och
            ordförande är utsedda av regeringen. Det gör jag av två skäl,
            dels för att man får insyn, dels för att man får balans mellan
            de intressen jag tidigare talat om, det vill säga den enskilde
            brukarens och konstnärens. Det får inte bli en obalans som leder
            att det kanske blir svårare för ideella körer till exempel. Där
            ser jag en poäng. Det gäller också insynen ur demokratisk synpunkt.
          </note>
          <note>
            Avslutningsvis till frågan om arenarätt. Frågan som kommit upp
            är relevant om man till exempel filmar ett idrottsevenemang och
            lägger ut det på Internet. Det pågår ett arbete inom EU med det
            direktiv som finns om upphovsrätt i informationssamhället. Vi
            förutsätter naturligtvis att den frågan kommer upp där.
          </note>
          <note>
            Samtidigt är det viktigt att komma ihåg att det mest avgörande
            ändå är TV-sändningar. Där har man avtalsvägen och kontraktsvägen
            i dag möjligheter.
          </note>
          <note>
            Det finns heller inget starkt tryck för att förändra de regler
            som finns. Men naturligtvis måste vi ändå ta upp frågan när vi
            nu bereder EU-direktivet om upphovsrätt i informationssamhället.
          </note>
          <note>
            Anf. 68 HENRIK VON SYDOW (m)
          </note>
          <note>
            replik:
          </note>
          <note>
            Fru talman! Jag vill börja med att korrigera mitt yrkande. Jag
            yrkar naturligtvis bifall till reservation 3
          </note>
          <note>
            och ingenting annat.
          </note>
          <note>
            Den fråga jag har till Hillevi Larsson kretsar just kring det
            sista hon var inne på, arenarätten och möjligheterna för idrottsarrangemang
            att skydda sina immateriella tillgångar.
          </note>
          <note>
            Om jag till exempel skulle gå på en biopremiär och se Sagan om
            ringen är det förbjudet för mig att ta med mig videokameran och
            mobiltelefon och sända det live ut på nätet. Jag får inte ens
            ha med mig videokameran för att filma det och sedan lägga ut det
            på nätet. Det är förstås något som är mycket viktigt för filproducenten
            i det här fallet.
          </note>
          <note>
            På samma sätt är det om jag går på teater. Där får jag inte heller
            ta med mig en videokamera för att filma pjäsen eller filma föreställningen
            på olika sätt.
          </note>
          <note>
            Det är förbjudet. Där har vi ett immaterialrättsligt skydd. För
            mig är det en uppenbar lucka i lagstiftningen att inte också arrangörer
            av idrottsarrangemang har samma immaterialrättsliga skyddslagstiftning.
          </note>
          <note>
            Jag har därför en fråga till Hillevi Larsson, och jag vill gärna
            få ett svar utan hänvisning till arbete som pågår i EU eller i
            andra beredningar. Vad är socialdemokraternas åsikt i den här
            frågan? Är det någon principiell skillnad mellan ett operabesök
            och att gå på en fotbollsmatch i just det immaterialrättsliga
            avseendet?
          </note>
          <note type="speaker">
            Anf. 69 HILLEVI LARSSON (s) replik:
          </note>
          <note>
            Fru talman! Det finns en väsentlig skillnad. Det är att matcherna
            vanligtvis inte går i repris. Det gör däremot teaterföreställningen.
            Det är en unik upplevelse varje gång man ser en ny match. Det
            blir en helt annan utgång vid varje tillfälle. Däremot spelas
            pjäsen upp gång på gång ungefär likadant. Lyckas man då komma
            över en videoupptagning eller se en pjäs på datorn behöver man
            inte gå och titta på den sedan.
          </note>
          <note>
            Idrottsarrangemang däremot är vanligtvis olika från gång till
            gång.
          </note>
          <note>
            Därmed inte sagt att frågan är oviktig. Precis som jag sade får
            man överväga om det finns ett tillräckligt starkt behov att på
            det här sättet skydda även idrottsevenemang. Men jag vill ändå
            understryka att det inte är många som sitter och tittar på datorskärmen
            en hel match eller en hel föreställning. De allra flesta föredrar
            fortfarande att se på TV-skärmen och att se på bio, till exempel.
          </note>
          <note>
            Anf. 70 INGEMAR VÄNERLÖV (kd)
          </note>
          <note>
            replik:
          </note>
          <note>
            Herr talman! Min replik handlar om samma sak som Henrik von Sydow
            var inne på här. Jag ställde en fråga i mitt anförande. Hur ska
            någon i dag via ett avtal kunna skaffa sig garantier för att obehöriga
            upptagningar av de egna prestationerna inte sker? Det är det som
            lagstiftningen kom fram till år 1996 som lagutskottet har lutat
            sig mot under flera år nu.
          </note>
          <note>
            Det vore intressant att höra hur regeringspartiets företrädare
            kan tänka sig hur idrottsmän ska kunna avtala sig till skydd för
            att deras prestationer inte ska bli föremål för obehöriga upptagningar
            mot den bakgrund som jag skissar på i mitt anförande, det vill
            säga att vem som helst kan ta med sig en videokamera till ett
            evenemang och direktsända till en hemsida.
          </note>
          <note>
            Hur i all sin dar tänker sig Hillevi Larsson att man ska kunna
            avtala bort detta?
          </note>
          <note type="speaker">
            Anf. 71 HILLEVI LARSSON (s) replik:
          </note>
          <note>
            Fru talman! Jag tror först och främst att många idrottsmän bara
            blir glada om man filmar deras prestationer. De som inte tillhör
            den absoluta eliten blir naturligtvis bara glada att se att deras
            prestationer sprids och att möjligheterna därmed för dem ökar
            i framtiden.
          </note>
          <note>
            Däremot finns det naturligtvis också undantag från detta. Det
            gäller när det är kommersiella intressen inblandade, det vill
            säga idrottsutövare som har möjlighet att få pengar för att sälja
            rättigheterna till upptagningar till exempel. Detta är inte oväsentligt
            i sammanhanget.
          </note>
          <note>
            Men precis som jag sade tidigare så finns det skillnader mellan
            till exempel en teaterföreställning och ett idrottsevenemang.
            Det är ju när idrottsevenemanget är som absolut mest färskt som
            det är av intresse, och detta leder inte till att folk inte går
            på nästa idrottsevenemang. Tvärtom kan det få motsatt effekt.
          </note>
          <note>
            Man kan teckna avtal, och på samma sätt som det är förbjudet
            att göra videoupptagningar på en teaterföreställning så borde
            man kunna avtala om samma regler. Om inte det är möjligt att avtala
            om så kanske det är någonting som man borde diskutera. Man borde
            kunna teckna mer långtgående avtal
          </note>
          <note>
            Jag vill ändå avsluta med att säga att vi inte på något sätt
            har stängt dörren i frågan. Tvärtom så kan det vara av intresse
            att ta upp frågan i samband med
          </note>
          <note>
            EU-direktivet. Dessutom tror jag att det skulle kunna leda till
            ett betydligt starkare skydd för den enskilda idrottsutövaren
            med tanke på hur internationell idrottsvärlden är. Får man ett
            gemensamt EU-skydd så smäller det högre än ett speciellt svenskt
            skydd.
          </note>
          <note>
            Anf. 72 INGEMAR VÄNERLÖV (kd)
          </note>
          <note>
            replik:
          </note>
          <note>
            Fru talman! Vi har redan konstaterat att det är skillnad på teaterföreställning
            och bioförevisning gentemot exempelvis ett idrottsevenemang.
          </note>
          <note>
            Jag kan också konstatera att Hillevi Larsson inte hade något
            svar att ge på frågan om hur man avtalsvägen ska kunna skaffa
            sig garantier mot obehöriga upptagningar av idrottsmäns och idrottskvinnors
            prestationer. Sedan spelar det ingen roll om idrottsmän är glada
            eller inte för att en viss direktsändning någon gång sker via
            videokamera - utan här är det principen vi talar om.
          </note>
          <note>
            Jag kan underförstått tycka mig spåra i Hillevi
          </note>
          <note>
            Larssons anförande att hon egentligen är inne på samma linje.
            Därmed menar jag att det finns bärande skäl till att stödja Kristdemokraternas
            reservation i det här fallet. Det har hänt mycket sedan man i
            1986
          </note>
          <note>
            års lagstiftning konstaterade att det i allmänhet går att skaffa
            sig garantier kontraktsvägen mot obehöriga upptagningar. Det går
            inte i dag. Jag skulle önska att
          </note>
          <note>
            Hillevi Larsson erkände att det inte går i dag att kontraktsvägen
            skaffa sig garantier för att det icke sker obehöriga upptagningar
            av idrottsmäns prestationer på ett idrottsevenemang.
          </note>
          <note type="speaker">
            Anf. 73 HILLEVI LARSSON (s) replik:
          </note>
          <note>
            Fru talman! Jag kan kontra med att säga att i praktiken går det
            inte heller när det gäller en teaterföreställning eller en konsert.
            Hur ska man kunna garantera att ingen filmar under föreställningen?
            Man kan ju till och med ha en dold kamera med sig och sedan lägga
            ut det hela på nätet. Det är ju fullt möjligt att till och med
            komma in på friskolor och filma utan att någon märker att man
            har en kamera, så givetvis kan man aldrig helt gardera sig mot
            att detta kan hända.
          </note>
          <note>
            Däremot skulle man kunna avtala att det inte är tillåtet att
            det händer. Men det är svårt att komma undan att det händer. Det
            finns folk som olagligen filmar även i teatersammanhang, men på
            samma sätt som man kan avtala att en annan TV-kanal inte får vara
            där och filma och sedan sända kan man naturligtvis avtala att
            det hela inte heller får lägga ut på nätet. Det är självfallet
            fullt möjligt för arrangörerna att själva bestämma reglerna för
            åskådarna som kommer dit.
          </note>
          <note>
            Men vi måste först överväga hur stort behovet är av att införa
            en sådan bestämmelse, med tanke på att trycket inte är speciellt
            starkt i frågan. Det finns ju möjlighet att genom avtal förhandla
            sig fram i dag, och det är därför trycket inte är så starkt. Men
            jag vill ändå inte stänga dörren helt, utan vi får diskutera detta
            i samband med det direktiv om upphovsrätt från
          </note>
          <note>
            EU som nu finns.
          </note>
          <note type="speaker">
            Anf. 74 VIVIANN GERDIN (c) replik:
          </note>
          <note>
            Fru talman! Jag reagerar på att ni från Socialdemokraternas sida,
            Hillevi Larsson, försvarar och håller fast vid att regeringen
            ska kunna utse tre ledamöter i STIM:s styrelse varav ordföranden
            är en.
          </note>
          <note>
            Hillevi Larsson säger att ni vill ha insyn. Det är ju fullt möjligt
            att erhålla insyn på andra sätt! Det kan man göra om man har en
            adjungerad ledamotsplats i styrelsen. Men att som regeringen försvara
            att behålla tre styrelseledamöters platser kan jag inte beteckna
            som annat än att ambitionerna är att vara med och styra. Det är
            ju någonting som vi reagerar mot från
          </note>
          <note>
            Centerpartiet just med hänvisning till den balans som också Hillevi
            Larsson tidigare nämnde. Det är balansen mellan olika intressen
            - mellan konstnärerna och den enskilde.
          </note>
          <note>
            Jag vill återigen uppmana det socialdemokratiska partiet att
            verkligen se över detta och att skaffa sig insyn i STIM:s styrelse
            på annat sätt än att som i dag ha en tredjedel av styrelseplatserna.
            Det kan ju inte vara annat än att också ha makt över verksamheten.
          </note>
          <note>
            Insyn kan man skaffa sig på ett annat sätt.
          </note>
          <note type="speaker">
            Anf. 75 HILLEVI LARSSON (s) replik:
          </note>
          <note>
            Fru talman! Jag vill understryka att det här är representationen
            för svenska folket. Det är det allmännas representation. Det är
            den svenska riksdagen, utsedd av folket, som utser statsminister
            som i sin tur utser regering, det vill säga att den grundläggande
            makten ligger hos folkets företrädare.
          </note>
          <note>
            Jag tycker att det enbart är positivt att detta kommer fram även
            i STIM:s styrelse. Det är viktigt att
          </note>
          <note>
            STIM:s styrelse inte enbart blir partsintresse. Det missgynnar
            ju den enskilde. Det är alla ideella körerna och de enskilda som
            kopierar som drabbas om det blir ett partsintresse för tonsättare
            och konstnärer av andra slag.
          </note>
          <note>
            Det är viktigt att komma ihåg att det inte är någon majoritet,
            utan tre av nio. Det innebär alltså inte totalt inflytande. Däremot
            tycker jag att det är bra att det blir ett visst inflytande så
            att balansen inte väger över åt andra hållet. I många motionsyrkanden
            tas just problemet upp att man är orolig för att den enskilde
            drabbas med dagens system. Hur blir det då inte om man helt tar
            bort den offentliga insynen och inflytandet som garant för att
            det blir en bra balans mellan brukaren och i det här fallet konstnären?
          </note>
          <note type="speaker">
            Anf. 76 VIVIANN GERDIN (c) replik:
          </note>
          <note>
            Fru talman! Mitt svar på Hillevi Larsson inlägg är detta: För
            att öka demokratin kan man utse ledamöterna på annat sätt än att
            regeringen gör det. Det skulle verkligen bredda insynen och även
            ge andra möjligheter. Så länge som regeringen bibehåller makten
            att utse ledamöter så är den ändå koncentrerad till ett fåtal
            som verkligen kan bestämma vilka som ska sitta med. Om man vill
            ha ett ökat folkligt inflytande tycker jag att man bör utse representanterna
            på ett annat sätt än man gör i dag.
          </note>
          <note type="speaker">
            Anf. 77 HILLEVI LARSSON (s) replik:
          </note>
          <note>
            Fru talman! Det är ju det styrelseskicket vi har i
          </note>
          <note>
            Sverige i dag. Vi har en riksdag som i sin tur utser statsminister
            som i sin tur utser regering. Denna regering är ju fortfarande
            ändå beroende av riksdagens förtroende. Riksdagen kan ju avsätta
            statsministern och därmed hela regeringen. Jag vill därför understryka
            att detta kommer ytterst från folket. Vi har ju den regering som
            vi har utifrån vad folket har röstat fram. Representanterna i
            styrelsen representerar därigenom valresultatet och folkets vilja
            och samtidigt naturligtvis ytterst riksdagen. Jag tycker att detta
            är ett demokratiskt system och jag har svårt att tänka mig något
            alternativt system.
          </note>
          <note>
            Det som vi beslutar i dag om vilken balans det ska vara mellan
            konstnärerna och brukarna är ju dessutom det som regeringen sedan
            kommer att företräda.
          </note>
          <note>
            Riksdagen är ju högsta beslutande organ över regeringen och ger
            uppdrag till den att utföra. Regeringen utser i sin tur tre ledamöter
            som givetvis ställer sig bakom det som vi här i dag och andra
            gånger som vi diskuterar de här frågorna kommer fram till. Jag
            tycker alltså att det är mycket demokratiskt från den utgångspunkten.
          </note>
          <note>
            Jag vill avsluta med att yrka bifall till utskottets förslag
            i betänkandet, för det glömde jag att göra i mitt inledningsanförande.
          </note>
          <note type="speaker">
            Anf. 78 MARTIN ANDREASSON (fp):
          </note>
          <note>
            Fru talman! Immaterialrätten handlar om den intellektuella äganderätten
            och skyddet för idéer och uppfinningar. Det handlar om företags,
            uppfinnares, författares, konstnärers och andra människors och
            institutioners rätt att skörda frukterna av en intellektuell prestation
            genom att få ensamrätt i form av upphovsrätt, patent, mönsterskydd
            eller vad det vara månde. Immaterialrätten säkerställer därigenom
            rätten till den möjliga framtida ekonomiska vinst som är drivkraften
            för uppfinnares och företags arbete med innovationer och utveckling.
            Idérikedom och nyskapande är nyckeln till ekonomiskt framåtskridande
            och välstånd.
          </note>
          <note>
            Ett tydligt och enkelt immaterialrättsligt regelverk och en effektiv
            administration är också en viktig konkurrensfaktor för vårt näringsliv.
            I det sammanhanget vill jag passa på att välkomna att det mångåriga
            arbetet med att få till stånd ett gemenskapspatent inom EU nu
            verkar vara nära att komma i mål.
          </note>
          <note>
            Fru talman! I dagens alltmer gränslösa ekonomi lägger man bäst
            grunden för effektiva, ändamålsenliga och administrativt enkla
            skydd för immaterialrätter genom ett aktivt arbete på den internationella
            arenan, inte minst inom EU:s institutioner. Det oklokaste vi skulle
            kunna göra vore att vända ryggen åt det arbete som pågår inom
            EU och andra internationella organ och i stället åstadkomma hemmabyggen
            utan motsvarighet i andra länders immaterialrätt.
          </note>
          <note>
            Vi anser att många av de frågor som tas upp motionsvägen i detta
            betänkande är mycket angelägna.
          </note>
          <note>
            Men av de skäl som jag nyss redovisade anser vi att de bäst hanteras
            inom ramen för internationella överenskommelser genom framtagande
            av EG-
          </note>
          <note>
            förordningar, direktiv och andra internationella överenskommelser.
            Vi följer detta arbete mycket noga. Vi förväntar oss att Sverige
            är en pådrivande kraft inom
          </note>
          <note>
            EU och andra organ för att få till stånd ett effektivare, enklare
            och mer ändamålsenligt immaterialrättsligt regelverk.
          </note>
          <note>
            Fru talman! Jag skulle vilja säga några ord om en fråga som däremot
            är en helt svensk angelägenhet.
          </note>
          <note>
            Det är styrelsesammansättningen i STIM. I dag utser regeringen
            både ordförande och två övriga ledamöter i STIM. Detta är en ordning
            som har funnits under mycket lång tid. STIM har ju funnits i närmare
            80 år.
          </note>
          <note>
            Man kan fråga sig varför regeringen nödvändigtvis ska utse företrädare
            just i detta organ. Vi har tidigare hört regeringssidans företrädare
            tala om att det är lämpligt att regeringen är representerad på
            grund av att man på det sättet åstadkommer en sammanjämkning mellan
            olika partsintressen. Men i själva verket ska STIM inte vara en
            sammanjämkning mellan olika partsintressen. STIM ska vara en partsföreträdare
            för upphovsmännen och bevaka upphovsmännens intressen och rättigheter.
            Det är ett arbete som STIM för övrigt fullgör på ett mycket effektivt
            och, såvitt jag kan se, mycket ändamålsenligt sätt. Jag blir väldigt
            förvånad över att det är ett argument för att man ska behålla
            en statlig inblandning i denna organisation som faktiskt är en
            av många partsintressen på det immaterialrättsliga området.
          </note>
          <note>
            Redan 1995 föreslog Kulturutredningen att staten i framtiden
            inte skulle utse ledamöter och ordförande i STIM:s styrelse. Man
            ansåg detta av de skäl jag nyss har redovisat. Man pekade också
            på de negativa kulturpolitiska effekter det kan få med en alltför
            närgången statlig inblandning i organisationer av detta slag.
          </note>
          <note>
            Jag tycker att det finns en stor brist på argument från regeringssidan
            för varför man vill behålla den nuvarande ordningen. Men det handlar
            kanske om att man vill försvara en inarbetad tradition, och man
            är kanske också en smula förtjust i att se statliga representanter
            i diverse organisationer som ska vara fristående.
          </note>
          <note>
            Fru talman! Med anledning av detta vill jag för
          </note>
          <note>
            Folkpartiets räkning ställa mig bakom reservation nr 3 som handlar
            om statens engagemang i STIM. Jag yrkar alltså bifall till den
            reservationen och i övrigt till majoritetens förslag i betänkandet.
          </note>
          <note type="speaker">
            Anf. 79 HILLEVI LARSSON (s) replik:
          </note>
          <note>
            Fru talman! Jag konstaterar att Martin Andreasson från Folkpartiet
            tycker att STIM fungerar alldeles utmärkt trots de här tre representanterna
            från staten.
          </note>
          <note>
            Han säger att detta skulle få negativa konsekvenser.
          </note>
          <note>
            Det intressanta är att han samtidigt säger att denna ordning
            har funnits under väldigt lång tid. Det har uppenbarligen inte
            fått negativa konsekvenser. Det är kanske till och med så att
            på grund av den här representationen får man en bra balans som
            leder till att
          </note>
          <note>
            STIM gör ett bra arbete. Därför ser jag ännu mindre anledning
            att ändra ordningen. Jag tycker att det fungerar bra, och det
            gör Martin Andreasson också.
          </note>
          <note>
            Sedan tror jag att det är nyttigt för STIM att bli påmind om
            att brukaren är mycket svag i många avseenden. Det är viktigt
            för enskilda att kunna utöva eller ta del av verksamheter i undervisningssyfte
            i skolor och ideella sammanhang. Det gäller till exempel skolundervisningen
            där läraren har rätt att spela in
          </note>
          <note>
            TV-debatter och visa för eleverna dagen efter. Det är ett undantag
            som är väldigt viktigt ur undervisningssynpunkt. Skolorna skulle
            inte ha råd med detta annars. Det är väldigt viktigt att påminna
            tonsättarna, och i det här fallet andra som har intressen i detta,
            om att det finns undantag där de ändå inte har några kommersiella
            intressen.
          </note>
          <note>
            Jag tror inte att behovet att förändra den ordning som gäller
            är så jättestort. Det fungerar bra som det är.
          </note>
          <note>
            Anf. 80 MARTIN ANDREASSON (fp)
          </note>
          <note>
            replik:
          </note>
          <note>
            Fru talman! I mitt tycke känns det lite grann som om Hillevi
            Larsson försöker uppfinna nya argument för att rädda ett tidigare
            resonemang. Det jag sade var att STIM på ett effektivt sätt fullgör
            sin roll att vara partsföreträdare för upphovsmännen. I och med
            att
          </note>
          <note>
            STIM ska fylla den uppgiften, att bevaka en viss parts intressen
            på det immaterialrättsliga området, tycker jag att det är betänkligt
            att staten utser såväl ordförande som två övriga ledamöter i just
            den styrelsen.
          </note>
          <note>
            Jag vill ställa en fråga till Hillevi Larsson. Om det nu är så
            angeläget av någon sorts allmänna balansskäl att staten ska vara
            representerad i just den immaterialrättsliga organisationen, vad
            ska man dra för slutsatser av det? Kommer regeringen nu eller
            nästa år att föreslå att regeringen ska börja utse ledamöter i
            stort antal andra immaterialrättsliga organ som ska företräda
            olika partsintressen?
          </note>
          <note>
            Kulturutredningen pekar också på att STIM är, och bör vara, ett
            partsintresse som ska få sina önskemål vägda mot andras i rättstillämpningen
            utifrån den lagstiftning vi har. Just på grund av att STIM är
            ett partsintresse får det kulturpolitiskt olyckliga konsekvenser
            när staten engagerar sig så djupt i detta organ.
          </note>
          <note>
            Jag tycker fortfarande att regeringssidans resonemang till stöd
            för den nuvarande ordningen är något svajigt, för att uttrycka
            det försiktigt.
          </note>
          <note type="speaker">
            Anf. 81 HILLEVI LARSSON (s) replik:
          </note>
          <note>
            Fru talman! Nej, vi kommer inte att införa en statlig representation
            om det inte föreligger särskilda behov. Det får naturligtvis prövas
            från fall till. Förutsättningarna är ju olika på olika områden.
            Det är väldigt viktigt att sprida kulturen till ideella organisationer,
            skolor och så vidare. Man kan till och med tänka sig att sprida
            den till sjukhus. Därför finns det skäl i det här fallet.
          </note>
          <note>
            Men det allra viktigaste för oss är att det fungerar alldeles
            utmärkt som det är i dag. Det är inte en majoritet från det offentliga
            utan tre ledamöter av nio. De andra sex kan bestämma över huvudet
            på det tre.
          </note>
          <note>
            Däremot finns de hela tiden med för att ge synpunkter under processen.
            Om det inte hade fungerat bra hade vi självklart föreslagit att
            ordningen skulle ändras, men eftersom det fungerar så bra som
            det gör i dag vill vi inte förändra den.
          </note>
          <note>
            Anf. 82 MARTIN ANDREASSON (fp)
          </note>
          <note>
            replik:
          </note>
          <note>
            Fru talman! Nu kommer det fram ytterligare argument. Jag tycker
            fortfarande att det känns som om man försöker komma på nya argument
            under debattens gång. Det nya argumentet skulle vara att STIM
          </note>
          <note>
            har en särställning eftersom det handlar om kultur.
          </note>
          <note>
            Men, fru talman, STIM är ju bara en av många organisationer som
            bevakar immaterialrättsliga intressen på kulturområdet. STIM är
            definitivt inte det enda organ som har betydelse för att bevaka
            upphovsrätten för människor som ägnar sig åt olika former av konstnärligt
            skapande - det må vara musik, litteratur, film eller vilka andra
            konstformer som tänkas kan.
          </note>
          <note>
            Det resonemang som Hillevi Larsson nu för fram, att dagens ordning
            i STIM ska försvaras med just kulturpolitiska argument, tycker
            jag snarast borde peka fram emot att staten ska börja blanda sig
            i också de andra immaterialrättsliga organen på kulturområdet.
          </note>
          <note>
            Nej, i mina öron går resonemanget från regeringssidan inte ihop.
            Jag tycker fortfarande att försvaret för dagens ordning känns
            som att man på ett oreflekterat sätt bara vill ställa sig bakom
            det rådande systemet därför att det är det som vi har, kort och
            gott i något slags invand konservatism. Bakom det anar jag en
            förtjusning i att se statliga representanter i olika organisationer
            på immaterialrättens område.
          </note>
          <note>
            Fru talman! Detta är inte ett argument som vi från
          </note>
          <note>
            Folkpartiet kan ställa oss bakom. Självklart står jag bakom reservation
            nr 3.
          </note>
          <note type="speaker">
            Anf. 83 TASSO STAFILIDIS (v):
          </note>
          <note>
            Fru talman! Jag tänker försöka att inte upprepa de saker som
            har sagts tidigare från talarstolen och som jag instämmer i. De
            handlar till exempel om vikten av hela detta ärende som handlar
            om immaterialrätt och om det upphovsrättsskydd som upphovsrättsinnehavare
            ska ha.
          </note>
          <note>
            Detta betänkande är viktigt, och det är betydelsefulla frågor
            som tas upp. Det pågår mycket arbete just nu. Den stora frågan
            är upphovsrätten i informationssamhället, där ett EG-direktiv
            just nu är ute på remiss.
          </note>
          <note>
            De skrivningar och den promemoria som Justitiedepartementet har
            sammanställt med utgångspunkt i direktivet håller nu på att remissbehandlas.
            Det kommer att bli intressant att se vilka av de frågor som i
            dag debatteras som kommer att lyftas fram i de olika remissinlagor
            som är på gång.
          </note>
          <note>
            Vänsterpartiet har inte heller reserverat sig till förmån för
            något av yttrandena. Vi har däremot avgivit ett särskilt yttrande
            där vi vill påvisa att det finns en problematik som vi nu i och
            för sig förutsätter kommer att finnas med i detta beredningsarbete,
            och det handlar om datorrelaterade uppfinningar. Datormjukvaran
            är ett känsligt område som det i dag finns oklara regler för och
            där vi ser att små företag blir hindrade i sina nya lösningar.
            Det gäller framför allt när nya uppfinningar i redan befintliga
            program förhindras av att ett större företag har tagit patent
            sådana uppfinningar.
          </note>
          <note>
            Fru talman! Jag tänker ändå beröra de reservationer som finns.
            Det finns en orsak till att Vänsterpartiet inte har ställt sig
            bakom de krav som reservanterna har lyft upp utan i stället har
            valt att stödja utskottets förslag och ställa sig bakom dess betänkande.
          </note>
          <note>
            Jag vill först och främst gå in på de frågor som handlar om ersättningen
            till STIM och den reservation som avgivits av Centerpartiet. Visst
            finns det en behjärtansvärd bakgrund till att Centerpartiet vill
            att studieförbund och ideella organisationer inte ska bli ekonomiskt
            betungade när man till exempel framför musik vid konserter, i
            elevuppspel och i sådana situationer. Detta kan jag förstå, men
            vi ska också se till den praktiska verkligheten.
          </note>
          <note>
            Jag hade precis före debatten kontakt med STIM
          </note>
          <note>
            för att få de allra senaste uppgifterna om vad som gäller, för
            att få veta om det har skett några förändringar sedan vi förra
            gången talade om det här ärendet. Jag har alltså fått de uppgifter
            som gäller, och jag kan inte påstå att de visar att det finns
            skäl för att man skulle göra några förändringar med hänvisning
            till de krav som Centerpartiet ställer.
          </note>
          <note>
            Det kan till exempel handla om en konsert som ges gratis av en
            ideell organisation eller av vilken annan som helst. Kostnaden
            om max 100 personer kommer till konserten utan att betala entré
            blir, fru talman, 113 kr. Om man tar inträde ska man tillämpa
            en procenttariff med minimi- och maximiavgifter.
          </note>
          <note>
            Hela tiden utgår man från att den som en gång har komponerat
            ett verk faktiskt ska få ersättning för det som denne en gång
            har skapat.
          </note>
          <note>
            Jag tycker inte att de tariffer som tillämpas är oskäliga. Tvärtom
            blir man väldigt förvånad över deras skälighet. Man kan i snitt
            räkna med att det till de flesta av den typ av konserter som Viviann
            Gerdin hänvisar till inte kommer mer än kanske 100 personer. Kommer
            det 300 personer rör sig kostnaden om
          </note>
          <note>
            900 kr.
          </note>
          <note>
            För studieförbunden finns det särskilda avtal till vilka faktiskt
            alla studieförbund är anknutna. Man har ett ramavtal med speciella
            tariffer som faktiskt gör det ännu billigare för studieförbunden.
          </note>
          <note>
            Vad sedan gäller den diskussion som har tagit längst tid i debatten
            här, nämligen statens engagemang i STIM:s styrelse, står det väldigt
            tydligt i utskottets ställningstagande att utskottet anser att
            den marknadsdominans som följer med STIM:s verksamhet på området
            motiverar offentlig insyn med en fortlöpande och tillförlitlig
            granskning av verksamheten.
          </note>
          <note>
            Det faktum att STIM också tillämpar internationella konventionsförpliktelser
            har enligt oss i utskottets majoritet inte gjort en statlig insyn
            i verksamheten genom styrelserepresentationen mindre motiverad.
            Min fråga till er som har yrkat bifall till reservation 3 är därför:
            Vilka är de negativa kulturpolitiska effekter som ni skriver om
            i er reservation? Vi har inte hört en enda av er moderater, centerpartister
            och folkpartister som har lyft fram den här frågan klargöra vilka
            dessa negativa effekter är. Jag har inte riktigt förstått det.
          </note>
          <note>
            Det är inte ett självändamål att utse statliga representanter
            i en styrelse. Den fråga som Martin Andreasson ställde var varför
            sådana ska utses i just detta organ. Svaret är: därför att det
            är endast detta organ som har uppgiften att se till tonsättares
            intresse. Det finns ingen annan sådan organisation. Inom bildkonstområdet,
            inom teaterområdet, inom litteraturområdet och så vidare finns
            det flera olika organisationer. STIM är den definitivt största
            organisationen, som omsätter allra mest pengar av de upphovsrättsorganisationer
            som finns inom konstnärsområdet.
          </note>
          <note>
            Enligt min mening finns det därför i dag faktiskt en motivering
            för att staten ska fortsätta att utse representanter. Dessa representanter
            utgör heller absolut inte något hinder. Tvärtom har det inte förekommit
            någon kritik från styrelsen som har visat på att de statliga representanterna
            skulle lägga sig i, i större omfattning än vad andra gör.
          </note>
          <note>
            Med detta, fru talman, yrkar jag bifall till utskottets förslag
            och avslag på reservationerna.
          </note>
          <note type="speaker">
            Anf. 84 VIVIANN GERDIN (c) replik:
          </note>
          <note>
            Fru talman! Jag vill kommentera det som Tasso
          </note>
          <note>
            Stafilidis sade här tidigare om att avgifterna till STIM
          </note>
          <note>
            inte skulle vara betungande. Man kan till och med ordna en konsert
            med upp till hundra personer, och totalkostnaden skulle vara 113
            kr, och det låter ju väldigt bra.
          </note>
          <note>
            Men kärnan i det hela är att det är gratis. Det är ju inte alla
            som har goda givare som ställer sig bakom det hela. Det finns
            fortfarande väldigt många små ideella organisationer runtom i
            landet och studieförbund som, för att klara att genomföra ett
            kulturarrangemang, på något sätt måste finansiera annons, lokaler
            och kanske också till exempel något fika. Det är just där som
            problemet uppstår: Man kan känna sig tvingad att ta inträde för
            att klara av att genomföra det här.
          </note>
          <note>
            Det finns en paragraf som hänvisar till upphovsrättslagen § 21
            som säger att inträdet ska vara avgiftsfritt, och det är just
            det som är problemet. Har man då inte några som kan stå bakom
            och skänka medel för att undvika inträde blir situationen en helt
            annan.
          </note>
          <note>
            Med anledning av det har vi en avvikande åsikt i förhållande
            till utskottet. Jag vet inte vad Tasso Stafilidis har för synpunkt,
            men det måste kunna vara möjligt också för den som inte har någon
            som kan finansiera det här att kunna ha ett kulturarrangemang
            och helt öppet kunna ta ett litet inträde.
          </note>
          <note type="speaker">
            Anf. 85 TASSO STAFILIDIS (v) replik:
          </note>
          <note>
            Fru talman! Det här är detaljer som jag egentligen inte tycker
            att vi i riksdagen ska lägga oss i såvida de inte är oskäliga.
            Centerpartiet säger nu ändå att det är oskäligt och att det förhindrar
            för små organisationer.
          </note>
          <note>
            Hade det varit så att även jag och Vänsterpartiet hade haft den
            åsikten så hade vi ju så klart agerat till förmån för dessa små
            organisationer. Men om man har en avgift som ligger under 60 kr
            betalar man 3:40 kr per besökare. Då kan det vara upp till 2 000
            människor som kommer och besöker arrangemanget. När
          </note>
          <note>
            Viviann Gerdin talar om oskäliga avgifter och att man ska ta
            in en liten entréavgift undrar jag var nivån på det som Viviann
            Gerdin ifrågasätter ligger. Var ligger nivån på den mindre avgift
            som man vill ta in? Rör det sig om att man ska ta in stora entréavgifter
            så kan jag över huvud taget inte se varför det skulle finnas lättnader
            för organisationer som tar in stora avgifter i entré men inte
            vill betala till upphovsrättsinnehavarna.
          </note>
          <note type="speaker">
            Anf. 86 VIVIANN GERDIN (c) replik:
          </note>
          <note>
            Fru talman! Till Tasso Stafilidis skulle jag verkligen vilja
            säga att det är de små detaljerna som är kryddan i tillvaron.
            Det kan vi verkligen märka när vi diskuterar avgifter till STIM.
            Utöver att vi har pratat om avgifterna är det också så att det
            medför en byråkrati. När jag nu hör att det är 3:40 kr per besökare
            som ska redovisas in tycker jag att det finns ännu starkare skäl
            till att verkligen ifrågasätta om man ska hålla på med allt det
            merarbete som det skapar för den som har ansvaret för att inbetala
            och redovisa och för STIM som ska kontrollera det här. Jag tycker
            fortfarande att det är en angelägen fråga att de här avgifterna
            ska tas bort för dessa arrangemang som sker helt utan vinstsyfte.
            Vi är också fullständigt övertygade om att det är enda vägen att
            verkligen kunna leva upp till de kulturpolitiska mål som riksdagen
            har fastslagit.
          </note>
          <note type="speaker">
            Anf. 87 TASSO STAFILIDIS (v) replik:
          </note>
          <note>
            Fru talman! Självklart, Viviann Gerdin och Centerpartiet - det
            här är ju en avvägning. Majoriteten i utskottet har gjort den
            avvägningen att vi tycker att även upphovsrättsinnehavarna, de
            som har skrivit den musik som framförs, ska ha del av de intäkter
            som eventuellt tas in och att de ska ha en liten del av kakan
            så att säga när deras verk framförs. Det är den avvägningen som
            vi har gjort. Det handlar ju inte om att det inte sker i vinstsyfte.
            Det som det handlar om är att när man gör ett arrangemang och
            när man använder någon annans verk, något som någon annan har
            skrivit, så ska det finnas en skälig ersättning för det. Då har
            man kommit fram till den här summan som väldigt skälig. 113 kr
            för en entréfri tillställning för upp till hundra personer tycker
            inte jag är speciellt mycket.
          </note>
          <note>
            Men för upphovsrättsinnehavarna, framför allt de små upphovsrättsinnehavarna,
            innebär det att de med sin redan ekonomiskt dåliga ställning faktiskt
            får ett litet tillskott till kassan. När man sedan talar om Benny
            Andersson och sådana personer, som får flera hundra tusen kronor
            i ersättning, kan jag förstå att man tycker att de ändå får så
            mycket. Men det handlar också om att det är små upphovsrättsinnehavare
            som får ersättningen till del när deras verk spelas, till exempel
            av en ideell organisation. Och som sagt:
          </note>
          <note>
            Studieförbund kommer undan ännu bättre eftersom de har ett brett
            ramavtal. Jag tycker därför inte att det finns något skäl att
            i dag göra någon ändring i enlighet med det som Viviann Gerdin
            har föreslagit.
          </note>
          <note>
            Anf. 88 MARTIN ANDREASSON (fp)
          </note>
          <note>
            replik:
          </note>
          <note>
            Fru talman! Tasso Stafilidis försvarar statens engagemang i STIM
            med att säga att STIM är den enda organisationen på tonsättarnas
            område, vilket ger den en särställning. Av det skälet är det berättigat
            att staten genom regeringen utser en viss andel av styrelsen.
            Men här tycker jag att Tasso Stafilidis är ute på hal is, därför
            att det finns ju i själva verket ganska många olika organisationer
            på upphovsrättens område som inom sina respektive sektorer är
            helt marknadsdominerande. Det kan gälla olika saker: olika upphovsrättsfrågor
            för författare, bildkonstnärer, fotografer och vad det nu vara
            månde. Med det resonemang som Tasso Stafilidis nu för fram skulle
            det öppna för ett mycket stort antal statliga representanter i
            diverse upphovsrättsliga organ.
          </note>
          <note>
            Därför vill jag fråga Tasso Stafilidis om han står kvar vid det
            här resonemanget. Jag tycker att det känns ganska sökt att peka
            på STIM:s ensamställning inom sin sektor som det bärande argumentet
            till varför staten skulle engagera sig just i STIM.
          </note>
          <note>
            Tasso Stafilidis frågar vidare vilka negativa kulturpolitiska
            konsekvenser det finns av att staten utser ordföranden och två
            andra ledamöter i STIM. Ja, fru talman, det beror kanske på vilken
            kulturpolitik man står för. För mig som liberal är det självklart
            att det är en viktig del av vår kulturpolitiska vision att det
            ska finnas en tydlig rågång mellan staten och de fristående organisationerna
            och intressena på kulturlivets område. Det gagnar inte kulturpolitiken
            att staten sätter sig i ledarsätet för en organisation som ska
            vara ett partsintresse för vissa på upphovsrättens område.
          </note>
          <note>
            Men med den kulturpolitik som Vänsterpartiet har kanske det tvärtom
            är en fördel att staten engagerar sig på detta sätt.
          </note>
          <note type="speaker">
            Anf. 89 TASSO STAFILIDIS (v) replik:
          </note>
          <note>
            Fru talman! Det var ett otroligt märkligt argument som Martin
            Andreasson valde att kasta in i avslutningen av sin replik, och
            det var definitivt inget svar på vilka de kulturpolitiska negativa
            effekterna är, som ni hänvisar till. Visa på en enda punkt att
            det har funnits negativa kulturpolitiska effekter med att staten
            har utsett tre representanter, alltså en tredjedel av representanterna
            i STIM:s styrelse.
          </note>
          <note>
            Man kan inte komma ifrån, vilket jag tycker att
          </note>
          <note>
            Martin Andreasson försöker göra, en sak. Jag talar om tonsättarnas
            upphovsrättsorganisation, som är
          </note>
          <note>
            STIM. Jag tog andra organisationer som exempel för att visa att
            inom andra områden finns det flera olika organisationer. De omsätter
            en pytteliten del jämfört med de pengar som STIM omsätter. Musikindustrin
            är en av de stora industrierna i Sverige, och därför tycker jag
            inte att det är konstigt att man har en demokratisk insyn i den.
          </note>
          <note>
            Jag har inte kunnat se en enda punkt där vare sig
          </note>
          <note>
            Folkpartiet eller något annat parti bland reservanterna kunnat
            peka på att det skulle ge negativa effekter att staten utsett
            representanter. Tvärtom har de representanterna hela tiden arbetat
            utifrån de internationella konventioner som Sverige har skrivit
            på och utifrån att rättighetsinnehavarna får den ersättning som
            de har rätt till när deras verk har spelats upp, redovisning skickats
            in och arrangörer betalat in de ersättningar som ska gå till upphovsrättsinnehavarna.
          </note>
          <note>
            Anf. 90 MARTIN ANDREASSON (fp)
          </note>
          <note>
            replik:
          </note>
          <note>
            Fru talman! Jag blir mer och mer övertygad om att skiljaktigheterna
            i den här frågan handlar om vilken kulturpolitisk grundsyn man
            har. Samma resonemang som Tasso Stafilidis för fram för att försvara
            statens engagemang i STIM kan tillämpas på andra områden, både
            på upphovsrättens område och för den delen även på andra områden
            - vad vet jag.
          </note>
          <note>
            Det handlar om ifall man vill att det ska vara en viktig princip
            att staten inte engagerar sig i och rent av sätter sig i ledarsätet
            för en organisation som har till uppgift att vara en partsföreträdare
            på det upphovsrättsliga området.
          </note>
          <note>
            STIM fullgör en mycket viktig uppgift genom att vara partsföreträdare.
            STIM är just en partsföreträdare, och därför blir det en märklig
            sammanblandning mellan allmänintresset och partsintressena när
            staten genom sitt ordförandeskap i STIM, och genom sin styrelserepresentation
            i övrigt, skapar en koppling mellan stat och fristående part.
            Det är en koppling som i mitt tycke är olycklig.
          </note>
          <note>
            Fru talman! Jag blir alltså mer och mer övertygad om att skiljaktigheterna
            i den här frågan handlar om grundläggande kulturpolitiska värderingar.
            De handlar om vilken roll man anser att staten och andra parter
            ska ha på kulturens område.
          </note>
          <note type="speaker">
            Anf. 91 TASSO STAFILIDIS (v) replik:
          </note>
          <note>
            Fru talman! Det är intressant att höra att Martin
          </note>
          <note>
            Andreasson väljer att gå in på kulturpolitiken. Det ska jag också
            gärna göra, men först vill jag förklara att jag inte alls tycker
            att min argumentation skulle leda till att jag förespråkade statlig
            representation inom andra upphovsrättsorganisationer.
          </note>
          <note>
            De andra organisationerna ser nämligen inte ut som STIM. Ingen
            av de andra organisationerna omsätter lika stora summor som STIM.
            Det tycker jag är argument nog. Dessutom tycker jag att den kommersiella
            marknad som i dag finns inom musikindustrin kräver en demokratisk
            insyn.
          </note>
          <note>
            Vad menar Folkpartiet och Martin Andreasson att representanterna
            och ordföranden i STIM håller på med? Menar han att man hänvisar
            till Göran Persson och skrämmer med att om de inte gör på ett
            visst sätt så kommer Göran Persson och äter upp dem? Eller vad
            är det ni menar? Jag fattar det inte.
          </note>
          <note>
            Låt mig snabbt gå över till kulturpolitiken. Den är mycket intressant.
            Om Folkpartiet menar att det här är en fråga som rör kulturpolitiken
            innebär det att
          </note>
          <note>
            Folkpartiet sällar sig till den kulturpolitiska uppfattning som
            Moderaterna har med förslag om privata fonder som ska stå för
            kulturutbudet. Man ska alltså inte ha offentlig finansiering av
            kulturen i Sverige.
          </note>
          <note>
            Moderaterna förelog även att man skulle skära ned kulturbudgeten
            med nästan en miljard kronor.
          </note>
          <note>
            Martin Andreassons partikamrater i kulturutskottet ställde sig
            inte bakom det förslaget, men om han vill hävda att det finns
            en kulturpolitisk strategi bakom detta tror jag att han har fel.
          </note>
          <note>
            Däremot tror jag att Martin Andreasson har rätt när han talar
            om värnandet av det allmänna i kulturpolitiken. Och just det motiverar
            att vi har tre representanter i STIM:s styrelse.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            10 § Med tvång och god vilja - vad gör Statens institutionsstyrelse?
          </note>
          <note>
            Föredrogs socialutskottets betänkande 2002/03:SoU13
          </note>
          <note>
            Med tvång och god vilja - vad gör Statens institutionsstyrelse?
            (förs. 2002/03:RR9)
          </note>
          <note type="speaker">
            Anf. 92 MARITA ARONSON (fp):
          </note>
          <note>
            Fru talman! Från debatten om STIM ska vi gå över till betänkandet
            Med tvång och god vilja - vad gör Statens institutionsstyrelse?
            I det betänkandet behandlas Riksdagens revisorers förslag angående
          </note>
          <note>
            Statens institutionsstyrelse, SIS, samt några motionsyrkanden.
          </note>
          <note>
            Vi har i utskottet varit eniga med revisorernas uppfattning att
            SIS övergripande ansvar för behandling bör förtydligas. Revisorernas
            rapport visar på stora brister i SIS verksamhet. Det kan bland
            annat bero på att målgruppen har stora problem, men också på ett
            antal andra faktorer som SIS inte har hanterat på rätt sätt.
          </note>
          <note>
            Institutionerna är i hög grad självständiga enheter, och SIS
            har helt delegerat behandlingens innehåll och utformning till
            institutionscheferna. SIS har alltså inte tagit ställning till
            vilka metoder som bör användas, och inte heller implementerat
            den forskning som finns på området. Då ska man veta att en klient
            på en
          </note>
          <note>
            LVM-institution under en femmånadersperiod, som är den vanliga
            behandlingstiden, kostar över en halv miljon kronor. Det är alltså
            inte fråga om några små summor, men man vet inte vilken nytta
            de har gjort eftersom man inte vet vilka metoder som har använts.
          </note>
          <note>
            De är därmed inte beprövade. Revisorerna framhåller därför vikten
            av en tydligare styrning av behandlingen på basis av forskning.
          </note>
          <note>
            Det finns också stora brister i uppföljningen av vårdens resultat,
            och målen går inte att följa upp. Det behövs alltså nya mål som
            kan följas upp. En tredjedel av alla intagna saknar behandlingsplaner,
            och de granskade planerna har många brister.
          </note>
          <note>
            Eftervård i form av bostad, arbete, sysselsättning med mera saknas
            i stora delar av landet. Här är det viktigt och nödvändigt med
            ett samarbete med respektive socialnämnd. Inte heller det är i
            dag tillfyllest. Om inte eftervården fungerar går mycket av den
            vård som getts på institutionerna till spillo, och många av klienterna
            kommer snart att fortsätta med missbruk och kriminalitet. I dag
            är eftervården på många ställen i landet nästan obefintlig. Sjukskrivning
            är heller inte bra att ta till. Jobb fungerar mycket bättre och
            ger en struktur på vardagen.
          </note>
          <note>
            Revisorerna föreslår i rapporten att regeringen får i uppdrag
            att se över utformningen av lagen om vård av missbrukare, LVM,
            i vissa fall. Vi i Folkpartiet var tveksamma till en översyn av
            LVM med den inriktning som revisorerna föreslår, eftersom det
            skulle vara liktydigt med fortsatt ambitionssänkning inom missbrukarvården.
          </note>
          <note>
            Förslaget saknar hållbar grund i granskningens resultat. I stället
            finns det tankar från tidigare debatt där det ifrågasätts om tvångsvård
            alls skulle få förekomma vid allvarligt alkohol- och narkotikamissbruk.
            Det är bra att vi fått gehör på denna punkt.
          </note>
          <note>
            I stället begär vi en bredare översyn av missbrukarvårdens organisation
            och villkor. Översynen skulle bland annat leda fram till en ändrad
            kostnadsfördelning så att kommunerna inte av ekonomiska skäl vidtar
            otillräckliga eller för sena åtgärder. Staten bör införa riktade
            bidrag till kommunerna för sådan missbrukarvård och kvalificerad
            social ungdomsvård som kräver institutionsplacering. I annat fall
            kan några få klienter omkullkasta hela budgeten i socialnämnden
            i en liten kommun.
          </note>
          <note>
            Fru talman! Folkpartiet begär också ett tillkännagivande om förutsättningar
            för LVM-vård, där sådan är nödvändig, för att förebygga fosterskador
            till följd av alkohol eller narkotika. Det är viktigt att utreda
            vad som behöver göras för att tvångsvård av missbrukande gravida
            kvinnor ska kunna ske för att förebygga fosterskador. I dag används
            inte tvångsvård av gravida kvinnor i nämnvärd utsträckning. I
            Norge finns en möjlighet till tvångsvård i lagen, och enligt forskare
            där har det en skyddande och förebyggande effekt.
          </note>
          <note>
            Jag har egen erfarenhet av ett flertal fall där möjligheten att
            tvångsvårda den gravt missbrukande gravida mamman både skulle
            ha gett henne själv stöd, men framför allt skulle det ha gett
            hennes väntade barn en helt annan start i livet. Jag har också
            varit i kontakt med familjesociala avdelningen vid Huddinge sjukhus,
            som handhar gravida missbrukare, och de är av samma uppfattning.
          </note>
          <note>
            Det finns en mängd saker som det är bra att revisorerna har lyft
            fram. Bland annat påpekar de att SiS
          </note>
          <note>
            har en dubbel roll när det gäller tillsyn, drift och utveckling
            av verksamheten vid institutionerna.
          </note>
          <note>
            Det är alltså en förkrossande kritik mot SiS, som vi dock ska
            säga har en mycket svår uppgift med en mycket svår behandlingsgrupp.
            Det gäller blandmissbruk, som kräver speciella behandlingsmetoder.
          </note>
          <note>
            Många har dubbeldiagnos, alltså utöver missbruket även psykisk
            sjukdom vilket kräver speciell behandling. Vi hoppas nu att de
            åtgärder som SiS vidtar efter revisionens kritik ger snabb förbättring.
          </note>
          <note>
            Vi måste också från socialutskottet följa verksamheten. Det är
            en för viktig och kostsam verksamhet för att förfelas på det sätt
            som skett.
          </note>
          <note>
            Jag yrkar bifall till vår reservation 1 under punkt 2. I övrigt
            står jag bakom det mesta i betänkandet.
          </note>
          <note type="speaker">
            Anf. 93 ULRIK LINDGREN (kd):
          </note>
          <note>
            Fru talman! Riksdagens revisorer har granskat
          </note>
          <note>
            SiS, Statens institutionsstyrelse, som har hand om tvångsvården
            av unga med sociala bekymmer och missbruksproblem. Kristdemokraterna
            anser att det är en mycket angelägen och välkommen granskning
            som har gjorts. Det är av vital betydelse att institutioner som
            tvångsvårdar, framför allt som tvångsvårdar unga, fungerar på
            bästa sätt.
          </note>
          <note>
            SiS institutioner har hand om en ofta livsavgörande del av ett
            antal ungas liv. Om en karriär i droger och kriminalitet inte
            kan brytas vet vi alla vad det betyder i lidande och kostnad för
            den unge, de anhöriga och samhället i stort.
          </note>
          <note>
            Ett så gott som helt enigt socialutskott bejakar den här granskningen.
            Det är angeläget med en tydligare styrning av behandlingen. SiS
            måste som samlande myndighet i högre grad ta ställning till vilka
            behandlingsmetoder som används, se till att forskningsresultat
            i högre grad blir synliga i den behandling som ges och se till
            att det finns ordentliga mål för behandlingen.
          </note>
          <note>
            Det fattas också mycket, som revisorerna påpekar, av uppföljning.
            Vad händer efter en lång tvångsvårdsperiod? Hur går det för ungdomarna?
            Var det någon metod som var särskilt bra? Var någon av institutionerna
            särskilt lyckosam i behandlingen och kan fungera som gott exempel
            för övriga?
          </note>
          <note>
            Det säger sig självt att detta är frågor av allra största intresse.
            Likväl är det mycket magert med svar på frågorna.
          </note>
          <note>
            Regeringen får också en välförtjänt känga i revisionsrapporten.
            Man har nämligen inte heller efterfrågat rapporter om resultat
            av behandlingarna.
          </note>
          <note>
            Den socialdemokratiska regeringens bristande intresse och engagemang
            har också synts i den långa period av platsbrist inom den svenska
            institutionsvärlden som vi haft före den här granskningen, alltsedan
            starten av SiS för tio år sedan. Fortfarande finns det en brist
            på platser för kvinnor, enligt SiS egna uppgifter och enligt utskottets
            betänkande.
          </note>
          <note>
            Kristdemokraterna delar även utskottets mening att inte nu gå
            på revisorernas förslag om en översyn av LVM, tvångslagstiftningen
            för vård av missbrukare. Det är rätt att frivillig vård är att
            föredra framför tvångsvård. Det ligger i sakens natur att om en
            individ sagt ja till frivillig vård så finns ett eget motiv för
            att gå ur missbruket. Därmed är chansen att lyckas naturligtvis
            större än när en individ ska tvingas till vård.
          </note>
          <note>
            Det är också rätt att det är klent med kunskaper om vad tvångsvården
            givit.
          </note>
          <note>
            Det är dock också uppenbart att det ibland är tvunget med tvångsvård
            för att bokstavligt talat rädda livet på somliga. I bästa fall
            blir det en period då missbrukaren får ett genombrott i egenmotivation
            för att gå ur ett missbruk.
          </note>
          <note>
            Min bild är inte att tvångsvården i Sverige överutnyttjas av
            kommunerna. Missbrukaren måste vara i ett kvalificerat eländigt
            tillstånd under en väldigt utdragen tidsperiod, en tidsperiod
            då anhöriga hinner bli mer än desperata, innan tvångsvårdsmetoden
            tas till.
          </note>
          <note>
            Utöver dessa skäl finns också ett pågående arbete med översyn
            av lagen om vård av missbrukare.
          </note>
          <note>
            Jag yrkar sålunda, fru talman, bifall till socialutskottets förslag
            till beslut förutom i punkt 2, där jag yrkar bifall till reservation
            2 trots pågående översyn av lagen om vård av missbrukare.
          </note>
          <note>
            I reservation 2 begär vi ett övervägande om tvångsvården av missbrukare
            behöver ändras för att man ska kunna omhänderta missbrukande gravida
            kvinnor i syfte att bland annat förebygga fosterskador. Vi värderar
            att detta behöver särskilt lyftas fram eftersom den möjlighet
            som finns i lagstiftningen att vårda kvinnor vid omfattande missbruk
            under graviditet inte utnyttjas.
          </note>
          <note>
            Kristdemokraterna kommer att med största intresse följa vad som
            kommer efter dagens beslut i förväntad förbättring av samspelet
            mellan institutionerna och socialtjänsten och i resultatuppföljning
            till hjälp för den enskilde. Vi har också noterat att regeringen
            har för avsikt att genomföra en samlad analys av den sociala barn-
            och ungdomsvården samt presentera en nationell handlingsplan.
            Jag hoppas att Socialdemokraterna i dag genom Christer Engelhardt
            kan ge besked om när denna avsikt övergår i handling.
          </note>
          <note type="speaker">
            Anf. 94 ANNIKA QARLSSON (c):
          </note>
          <note>
            Fru talman! Det är tio år sedan Statens institutionsstyrelse
            tog över ansvaret från kommuner och landsting för de här grupperna
            av mest utsatta barn.
          </note>
          <note>
            Syftet var då att få ett differentierat vårdutbud, adekvat vård
            till de mest utsatta grupperna och även en bättre överblick över
            den vård som fanns.
          </note>
          <note>
            Under de här tio åren är det många förbättringar som har skett.
            Det har blivit såväl tydligare regler och förbättrad dokumentation
            som mer resurser till utbildning av personal och utvecklingsprojekt.
          </note>
          <note>
            Det är ingen helt enkel uppgift som Statens institutionsstyrelse
            har. Det är en målgrupp med en mångfasetterad och sammansatt problembild,
            och det finns inget entydigt vetenskapligt stöd i de här frågorna.
          </note>
          <note>
            Därför var det väldigt bra att revisorerna gjorde den här översynen.
            Att så tydligt få se hur verksamheten fungerat de här första åren
            och vad som behöver komma till var väldigt värdefullt.
          </note>
          <note>
            Revisorerna pekar på att SiS inte har gett tydliga riktlinjer
            och rekommendationer för de här verksamheterna i enlighet med
            den forskning och kunskap som finns, att det brister i uppföljning
            och att för få behandlingsplaner upprättas.
          </note>
          <note>
            Den genomgång som revisorerna har gjort och som vi i riksdagen
            nu ställer oss bakom ger en bra grund och ett väldigt tydligt
            uppdrag när det gäller hur SiS ska fortsätta sitt arbete.
          </note>
          <note>
            Det vi i Centerpartiet uppmärksammat och även motionerat om handlar
            om finansieringen. Den fördelning som man gjorde upp när SiS startade
            har inte följts fullt ut. Kommunerna har fått ta ett större ekonomiskt
            ansvar. Staten har inte gått in och tagit sin del, och landstingen
            har inte kunnat bidra med det som varit deras ansvar. Det har
            faktiskt blivit så att kommunerna har fått gå in och finansiera
            det som är landstingens ansvar.
          </note>
          <note>
            Jag kan tycka att det är lite synd att majoriteten i utskottet
            inte står bakom detta att ingångna avtal också ska följas. Man
            kan tycka att det inte spelar någon roll vem som betalar, men
            i det här fallet ligger ett för stort ansvar ute på kommunerna.
            De har ett tufft uppdrag ändå med att få sin ekonomi att gå ihop.
          </note>
          <note>
            Det är dock inte kommunerna i sig som drabbas allra värst utan
            de barn som inte kommer till den vård och behandling de behöver
            ha. Jag skulle gärna vilja höra varför man inte ser till att kräva
            det ekonomiska ansvaret av stat och landsting på detta område
            och varför jag inte fått med mig fler i den frågan.
          </note>
          <note>
            Av tidsskäl har jag bestämt mig för att inte yrka någonting i
            samband med det här utskottsbetänkandet, men jag står självklart
            bakom de reservationer vi har.
          </note>
          <note type="speaker">
            Anf. 95 CHRISTER ENGELHARDT (s):
          </note>
          <note>
            Fru talman! Att samhället måste ta ett ansvar för medborgarna
            kommer till uttryck bland annat inom socialtjänstlagen. Det handlar
            om att ge stöd och vård till ungdomar som kommit på glid. Det
            handlar om att ge missbrukare en chans att komma tillbaka till
            ett liv fritt från missbruk.
          </note>
          <note>
            Statens institutionsstyrelse, SiS, är en statlig myndighet med
            uppdrag att vårda ungdomar i åldern 12-
          </note>
          <note>
            21 år av sociala skäl och att ge vård till tunga vuxna missbrukare.
          </note>
          <note>
            En "typisk" SiS-klient har ofta haft en svår uppväxt, ofta med
            kriminalitet och missbruk i hemmet.
          </note>
          <note>
            En stor andel av SiS kvinnliga klienter uppger att de har blivit
            sexuellt utnyttjade som barn.
          </note>
          <note>
            Nästan alla vuxna missbrukare som vårdas inom
          </note>
          <note>
            SiS ram har tidigare vårdats för sitt missbruk. Hälften av dem
            har vårdats inom psykiatrin. 80 % av männen har dessutom blivit
            dömda för brott, och två tredjedelar av de vuxna missbrukarna
            har blivit akut omhändertagna för att de riskerar att dö omedelbart
            av sitt missbruk. År 2002 togs drygt 2 200 personer in på
          </note>
          <note>
            SiS olika institutioner.
          </note>
          <note>
            Fru talman! Det är angeläget att vi kan ge den bästa vården och
            det bästa stödet till ungdomar som så behöver och till missbrukare
            som behöver hjälp.
          </note>
          <note>
            Därför är det viktigt att den verksamhet som SiS
          </note>
          <note>
            bedriver fungerar på bästa sätt.
          </note>
          <note>
            Redan från SiS första verksamhetsår fanns de från riksdag och
            regering klara politiska inriktningarna uttalade i samband med
            den nya organisationen.
          </note>
          <note>
            I propositionen inför den nya organisationen angavs att en central
            uppgift för SiS var att följa upp och utvärdera verksamhet och
            behandlingsresultat.
          </note>
          <note>
            Rutiner och dokumentation skulle vara redskap för att man skulle
            kunna se vilka effekter vården hade.
          </note>
          <note>
            Forskning, utveckling och metodutveckling angavs också som viktiga
            uppdrag för SiS.
          </note>
          <note>
            Mycket av detta är sådant som revisorerna nu tar upp i sin rapport.
            Även om mycket är bra finns det brister som är viktiga att åtgärda
            om vi ska få en bättre vård för våra ungdomar och missbrukare.
          </note>
          <note>
            Fru talman! Utskottets förslag i betänkandet innebär, med något
            undantag, en stor uppslutning bakom förslagen från revisorerna.
            Samma breda uppslutning har också funnits hos de instanser som
            har remissbehandlat revisionsrapporten. Det föranleder utskottet
            att nu föreslå riksdagen ett tillkännagivande till regeringen
            i de flesta delar som revisorernas förslag omfattar.
          </note>
          <note>
            Ett enigt utskott delar revisorernas uppfattning att
          </note>
          <note>
            SiS övergripande ansvar för behandling bör förtydligas.
          </note>
          <note>
            Revisorerna pekar på att SiS inte har tagit ställning till vilka
            metoder som bör användas i behandlingen, detta trots att det finns
            empiriskt stöd för vissa metoder inom institutionsbehandling som
            ger positiva effekter medan andra inte ger några eller negativa
            effekter. Utskottet delar revisorernas mening att SiS
          </note>
          <note>
            måste ta ett större ansvar för vilken inriktning som varje institution
            använder sig av i sitt arbete.
          </note>
          <note>
            När samhället tar sig an ungdomar som behöver vård eller missbrukare
            som måste få stöd för att komma ur ett missbruk måste detta alltid
            ske med metoder som fungerar. Det är därför självklart att SiS
          </note>
          <note>
            måste fortsätta att utveckla sina insatser för att institutionerna
            ska kunna utveckla sina vårdinsatser med metoder som har vetenskapligt
            stöd. Utskottet delar revisorernas uppfattning att SiS tydligt
            måste ta ställning för sådana metoder. Dock delar inte utskottet
            revisorernas uppfattning om formerna för att tillsätta en internationell
            grupp av forskare för att granska den forskning som SiS initierar.
          </note>
          <note>
            Fru talman! Mål styr, vägleder och kan inspirera.
          </note>
          <note>
            Tydliga mål måste också kunna utvärderas. Här finns enligt såväl
            utskottets som revisorernas mening mycket att utveckla för SiS.
          </note>
          <note>
            I revisionsrapporten konstateras att det saknas förutsättningar
            för mål- och resultatstyrning av institutionsvården. Målformuleringarna
            för institutionsvården är inte konkreta, och det saknas uttalade
            kriterier för när mål ska anses vara uppfyllda.
          </note>
          <note>
            Utskottet delar revisorernas uppfattning att regeringen bör ge
            SiS i uppdrag att konkretisera målen för verksamheten vid institutionerna.
            Man måste också bli bättre på att sätta kriterier för när mål
            ska anses vara uppfyllda.
          </note>
          <note>
            Fru talman! Samhället avsätter stora resurser för vården av missbrukare
            och till vård av unga som behöver ett stöd i sitt liv. Kostnaden
            för att vårda en person ett år i ungdomsvården är ca 2 miljoner
            kronor och för att vårda en person fem månader i LVM-
          </note>
          <note>
            vården drygt en halv miljon kronor. Därför är det också angeläget
            att veta vilka resultat en insats får.
          </note>
          <note>
            Därför måste SiS prioritera och utveckla uppföljningen av vårdresultat.
          </note>
          <note>
            Det är anmärkningsvärt att det av revisionsrapporten framgår
            att majoriteten av klienterna som skrivs ut från SiS institutioner
            inte följs upp och att SiS inte vet vad som händer med dem efter
            institutionsvistelsen. En alltför stor andel av de intagna saknar
            behandlingsplan. I många av de behandlingsplaner som ändå upprättats
            finns det brister.
          </note>
          <note>
            Såväl utskottet som revisorerna menar att detta inte är rimligt.
            Därför bör regeringen ge SiS i uppdrag att prioritera uppföljning
            som leder till bättre kunskap om vårdens resultat samt att utveckla
            uppföljningen så att sambandet mellan resultat och behandlingsinsatser
            lättare kan identifieras.
          </note>
          <note>
            Utskottet och revisorerna framhåller också i en särskild punkt
            att det är angeläget att regeringen definierar rimliga mått på
            vårdresultat av ungdoms- respektive missbrukarvården inom SiS
            och att man redovisar resultatet till regeringen.
          </note>
          <note>
            Fru talman! Värnet av den enskildes integritet måste kunna garanteras
            samtidigt som en myndighet som SiS ges praktiska möjligheter att
            följa upp resultatet av vården och vad som sker efter den tid
            man vistats på SiS institutioner.
          </note>
          <note>
            Av det skälet delar utskottet revisorernas förslag att åtgärder
            bör vidtas för att underlätta för SiS att inhämta personuppgifter
            från andra myndigheter i uppföljningssyfte. Regeringen bör därför
            få i uppdrag att vidta de åtgärder som krävs för att socialnämnd
            och vårdgivare som regleras av socialtjänstlagen och eventuellt
            andra relevanta myndigheter ska vara skyldiga att lämna vissa
            personuppgifter till SiS i syfte att följa upp vårdens resultat.
          </note>
          <note>
            Fru talman! I dag har SiS ansvaret för drift och verksamhetsutveckling
            inom sitt område men också för tillsynen av samma verksamhet.
            Som revisorerna anför kan detta dubbla uppdrag vara ett problem
            för trovärdigheten. I just tillsynen av en verksamhet som grundas
            på tvångsmedel är det särskilt angeläget med en hög grad av integritet
            hos tillsynsfunktionen.
          </note>
          <note>
            Utskottet delar därför revisorernas uppfattning om att en utredning
            bör göras av hur tillsynen av SiS
          </note>
          <note>
            verksamhet kan göras organisatoriskt och ekonomiskt oberoende
            av SiS.
          </note>
          <note>
            Utskottet delar dock inte revisorernas förslag om en utredning
            att se över LVM-vårdens utformning och övervägande om en begränsning
            av tvångsvårdens mål och tidsmässiga omfattning. Utskottet konstaterar
            att en särskild utredare för närvarande ser över tillämpningen
            av LVM, lagen om vård av missbrukare.
          </note>
          <note>
            Med detta, fru talman, vill jag yrka bifall till socialutskottets
            förslag till riksdagsbeslut i betänkande
          </note>
          <note>
            SoU13.
          </note>
          <note type="speaker">
            Anf. 96 ANNIKA QARLSSON (c) replik:
          </note>
          <note>
            Fru talman! Kring detta område har vi haft en stor enighet där
            vi har ställt oss bakom revisorernas rapport och ser att det finns
            många områden som vi måste utveckla vidare.
          </note>
          <note>
            Det som jag ser som ett litet problem - efter att
          </note>
          <note>
            Sture Korpi var hos oss i utskottet och även andra signaler som
            jag har fått - gäller de ingångna avtalen för hur finansieringen
            av denna verksamhet ska gå till. Även om pengarna egentligen har
            en sekundär betydelse - det viktigaste är att det är en bra verksamhet
            - är det ändå en förutsättning för att man ska kunna skicka sina
            barn som behöver denna hjälp ute i kommunerna till dessa ställen.
            Då gäller det att staten tar sitt ansvar och framför allt att
            landstinget tar sitt ansvar. Det var det som jag förde fram i
            min motion men som jag inte har fått något stöd för.
          </note>
          <note>
            Jag skulle gärna vilja höra hur man resonerar. Är det fortfarande
            så att staten bestämmer och att kommunerna sedan får betala, som
            man gör i många andra frågor?
          </note>
          <note>
            Anf. 97 CHRISTER ENGELHARDT (s)
          </note>
          <note>
            replik:
          </note>
          <note>
            Fru talman! Det är ett problem som Annika Qarlsson tar upp. Men
            jag har egentligen ingen annan uppfattning än det som skrivs i
            utskottets ställningstagande i betänkandet.
          </note>
          <note>
            Riksrevisionsverket har uppmärksammat denna problematik. Likaså
            betonar regeringen i den nyligen avlämnade propositionen om stärkt
            skydd för barn i utsatta situationer ungdomars rätt till stöd
            från psykiatrin.
          </note>
          <note>
            Under innevarande år pågår ett projekt i syfte att förbättra
            samverkan mellan de olika aktörerna, mellan SiS, Landstingsförbundet
            och Kommunförbundet.
          </note>
          <note>
            Jag tolkar det som Sture Korpi sade då han närvarande vid utskottssammanträdet
            att han trodde på en lösning på detta framöver. Han trodde på
            samverkansmöjligheten med de olika aktörerna, att de fick diskutera
            problemen med varandra.
          </note>
          <note>
            Dessutom har Korpi också hävdat att sjukvårdsinsatser egentligen
            inte är en del av SiS ansvarsområde utan att det är en del av
            sjukvårdshuvudmännens ansvarsområde, om det är det som Annika
            Qarlsson menar med stöd till psykiatrisk hjälp framför allt bland
            ungdomar.
          </note>
          <note>
            Regeringen har under åren 2001-2004 också avsatt ett ramtillskott
            på drygt 9 miljarder kronor där man har prioriterat ett område
            där man bland annat vill ge ökade resurser till framför allt ungdomar
            med psykisk ohälsa.
          </note>
          <note type="speaker">
            Anf. 98 ANNIKA QARLSSON (c) replik:
          </note>
          <note>
            Fru talman! Jo, jag inser att det behövs många olika delar för
            att få ihop detta. Man kan tycka att i den samlade kritiken, som
            trots allt finns, hade det varit bra om vi hade stått bakom att
            det är fråga om ett delat ansvar och klargjort vem som står för
            vilken del av ansvaret. Det hade varit värdefullt om även det
            hade funnits med i utskottsbetänkandet.
          </note>
          <note>
            Anf. 99 CHRISTER ENGELHARDT (s)
          </note>
          <note>
            replik:
          </note>
          <note>
            Fru talman! Jag tror att SiS minsann har lagt fram problemen
            för regeringen, och man är väl medveten om dem. Det är därför
            man har sett till att samverkansmöjligheten finns för SiS, Landstingsförbundet
            och Kommunförbundet för att kunna utreda tillsammans. Jag tror
            att man så småningom kan komma fram till lösningar. Det kanske
            tar lite tid, men jag tror att det hela löser sig.
          </note>
          <note type="speaker">
            Anf. 100 ULRIK LINDGREN (kd) replik:
          </note>
          <note>
            Fru talman! Jag utgår från att vi är fullständigt eniga om att
            det är väldigt viktigt hur fortsättningen kommer att gestalta
            sig efter revisionsrapporten och efter dagens beslut i kammaren.
          </note>
          <note>
            Vi kan tydligt läsa i betänkandet att en utredare kommer att
            redovisa en genomlysning av hur tvångslagstiftningen tillämpas.
            Det arbetet ska vara klart till den 1 december i år. En annan
            utredning ska göra en översyn av påföljdssystemet för unga. Den
            ska vara klar senast september 2004. Några andra åtgärder anges
            också tydligt i betänkandet.
          </note>
          <note>
            Beträffande nationell handlingsplan, som regeringen har talat
            om, anges i betänkandet bara att det finns en avsikt att tillkalla
            en utredning för en nationell handlingsplan för barn- och ungdomsvården.
          </note>
          <note>
            Som jag angav i mitt anförande hoppas jag att Christer Engelhardt
            kan ange något mer precist vad som är på gång vad gäller nationell
            handlingsplan för barnoch ungdomsvården. När kommer den? När blir
            det rörelse i arbetet?
          </note>
          <note>
            Anf. 101 CHRISTER ENGELHARDT (s)
          </note>
          <note>
            replik:
          </note>
          <note>
            Fru talman! Om regeringen säger att man har för avsikt att tillsätta
            en utredning för att ta fram en handlingsplan förutsätter jag
            att regeringen kommer att göra det. Jag har inget datum att presentera
            här när det kommer att äga rum. Jag litar fullt och riktigt på
            att om det står i materialet att regeringen ska göra detta kommer
            man att tillsätta utredningen och ta fram handlingsplanen. Om
            Ulrik Lindgren vill ha mer exakta och precisa uppgifter är förslaget
            att vända sig till den aktuella ministern med en fråga.
          </note>
          <note type="speaker">
            Anf. 102 ULRIK LINDGREN (kd) replik:
          </note>
          <note>
            Fru talman! Som Annika Qarlsson angav i en tidigare replik finns
            det många orostecken på att basen, kommun och landsting, inte
            klarar situationen. Det medgav Christer i sitt svar till Annika
            Qarlsson. Det finns en risk att kommunen inte köper en period
            av institutionsplats på grund av en pressad ekonomisk situation,
            eller köper därför att kommunen har sparat bort möjligheten att
            göra bra lösningar på hemmaplan, eller inte klarar förarbetet
            med prevention för att förhindra användandet av en institutionsplats
            och inte heller klarar av att ta hand om ungdomarna efteråt.
          </note>
          <note>
            Handlingsplanen, det vill säga ett konkret arbete för att få
            ett hållbart barn- och ungdomsarbete i kommunerna i samverkan
            med landstingen, är angelägen. Jag hoppas att Christer Engelhardt
            arbetar på alla sätt för att regeringen får "rulle" på arbetet
            med den nationella handlingsplanen.
          </note>
          <note>
            Anf. 103 CHRISTER ENGELHARDT (s)
          </note>
          <note>
            replik:
          </note>
          <note>
            Fru talman! Jag tar till mig detta.
          </note>
          <note type="speaker">
            Anf. 104 MARITA ARONSON (fp) replik:
          </note>
          <note>
            Fru talman! Christer Engelhardt och vi verkar vara överens om
            många saker. Det måste hända någonting med SiS. Vi har sagt att
            vi vill ha en översyn av organisationen av och villkoren för missbrukarvården.
            Det är synd att det inte har kommit med.
          </note>
          <note>
            Du sade att vi i betänkandet vill lyfta fram insatser för kvinnor.
            Det är jättebra. Men tyvärr har ni sagt nej till det förslag vi
            har lagt fram om tvångsvård för gravida missbrukare för att förebygga
            fosterskador.
          </note>
          <note>
            Jag vill höra hur du resonerar i de frågorna. Det är insatser
            för både kvinnorna och de ofödda barnen.
          </note>
          <note>
            Anf. 105 CHRISTER ENGELHARDT (s)
          </note>
          <note>
            replik:
          </note>
          <note>
            Fru talman! Marita Aronson pekar på en viktig fråga. Många av
            oss har sagt vid flera tillfällen att det pågår en utredning där
            man ska se över tillämpningen av LVM-lagen, hur den har tillämpats
            och hur den bör tillämpas. Där är frågan hur den tillämpas för
            gravida kvinnor där det finns en fara för såväl fostret som för
            mamman.
          </note>
          <note>
            Det är klokt att invänta utredningen och se vad utredningen kommer
            fram till. I dag är det förvaltningsdomstolarna som fattar besluten,
            det vill säga länsrätten efter ansökan från socialnämnden. Bedömningen
            kan vara olika på de olika länsrätterna. En del länsrätter kan
            se detta som viktigt medan andra kan ha andra synsätt. Jag hoppas
            att detta ska komma fram i den utredning som ska presenteras senast
            den 1
          </note>
          <note>
            december. Vi får se vad den kommer fram till och sedan återkomma
            i frågan.
          </note>
          <note type="speaker">
            Anf. 106 MARITA ARONSON (fp) replik:
          </note>
          <note>
            Fru talman! Det finns ett färskt fall i Stockholm med en kvinnlig
            missbrukare som väntade barn. Hon hade fått en LVM-dom, men hon
            överklagade. Då slapp hon domen och födde sedan ett skadat barn.
            Det här finns i vårt samhälle i dag. Det är inte något som ska
            utredas sedan.
          </note>
          <note>
            Vi vet att unga kvinnor i dag dricker mycket i tidiga åldrar.
            Jag tror inte att vi ska omhänderta så många mammor men att det
            finns en skyddande och förebyggande effekt. Jag hoppas att du
            verkar för detta förslag framöver.
          </note>
          <note>
            Anf. 107 CHRISTER ENGELHARDT (s)
          </note>
          <note>
            replik:
          </note>
          <note>
            Fru talman! Den här frågan är jätteviktig, och jag vill inte
            på något sätt förringa den. Det är jätteviktigt med ett förebyggande
            arbete i kommuner och landsting.
          </note>
          <note>
            Jag vet inte om det aktuella fallet i Stockholm har antagits
            i länsrätten. Jag vet inte om fallet är överklagat i kammarrätten.
            Men på andra håll kan beslut ha fattats i positiv riktning, där
            man har insett betydelsen och omhändertagit mamman i den vård
            hon behöver.
          </note>
          <note>
            Jag tar med mig detta. Vi får tillsammans bevaka frågan när utredningen
            presenteras senast den 1 december. Frågan är viktig, och den ska
            inte förringas.
          </note>
          <note>
            Anf. 108 MAGDALENA ANDERS-
          </note>
          <note>
            SON (m):
          </note>
          <note>
            Fru talman! Det är en gedigen granskning som
          </note>
          <note>
            Riksdagens revisorer har åstadkommit. Precis som flera andra
            har sagt i salen är revisorerna rejält skarpa i sin kritik. Man
            påpekar att SiS är en enda myndighet och att det samlade ansvaret
            naturligtvis ska ligga hos myndighetens ledning.
          </note>
          <note>
            Alla som har funderat på frågan tycker nog att det är rätt anmärkningsvärt
            att SiS inte har tagit ställning till vilka metoder som ska användas
            i vården, trots att man rent empiriskt vet att vissa metoder fungerar
            bättre och andra inte. Den huvudansvarige gör ingenting med den
            kunskapen. Man tar inte det ansvar man har, utan man låter var
            institution göra vad de själva tycker. Vi kan ställa oss frågan
            om det är humant och medmänskligt gentemot de personer som är
            under vård och behandling att huvudmannen inte tagit ställning
            för vilket arbetssätt som är det bästa utan låter det bli som
            det blir.
          </note>
          <note>
            Vi moderater instämmer i revisorernas kritik. De anser att SiS
            ska ta ett större ansvar för inriktningarna på de olika behandlingarna
            och "vidta mer kraftfulla åtgärder" för att de ska bedrivas i
            enlighet med befintlig kunskap.
          </note>
          <note>
            Det finns stora brister i uppföljningarna. Målen för verksamheten
            är inte uppföljningsbara. De är inte satta så att det går att
            mäta dem. Det betyder, precis som har sagts innan, att SiS inte
            har någon som helst kunskap om vad som egentligen sker efter avslutad
            behandling. Är inte det ganska märkligt? Som revisorerna också
            säger är det anmärkningsvärt att regeringen inte har givit SiS
            de uppgifterna. De har inte kraven på sig att redovisa resultatet
            av den vård man bedriver. Det borde de väl ha?
          </note>
          <note>
            I vilken annan verksamhet som helst pratar man om kvalitet, mål
            och uppföljning. Både i näringslivet och i offentlig sektor arbetar
            man för fullt med mål och kvalitet, ISO 9000 och 14000 - det är
            vardagsmat. Jag kan inte förstå varför man inte kan göra ett mål
            för varje verksamhet som SiS ansvarar för, precis som för vilken
            verksamhet som helst.
          </note>
          <note>
            Revisorerna säger också i sin rapport att detta är en märklig
            tingens ordning, att man inte har förståeliga och mätbara mål.
            Hur bra är det för dem som arbetar i verksamheten? Och hur bra
            är det för dem som är föremål för den här vården?
          </note>
          <note>
            Var och en här förstår ju att själva grundmålet är att grabben
            som är på Stigby yrkesskola ska få en ny livssyn och sluta med
            det kriminella och drogfyllda liv han har haft tidigare. Och var
            och en förstår också att målet är att den drogmissbrukare som
            vårdas för sitt missbruk ska sluta använda droger, sluta dricka
            sprit och kunna leva nyktert. Nog borde man kunna sätta målet
            för det, och nog borde man kunna mäta vad som händer.
          </note>
          <note>
            Varför har man till exempel inte målet att efter avslutad vård
            ska 60 % av dem som har vård enligt
          </note>
          <note>
            LVU inte finnas i kriminalvårdens register efter fem år? Varför
            har man inte målet att minst 60 % som är föremål för tvångsvård
            enligt LVM ska vara drogfria tre år efter fullgjord behandling?
            Varför har man inget sådant mål?
          </note>
          <note>
            Jag menar inte att det är procentsatsen som är viktig, utan det
            är målet och mätbarheten av målet.
          </note>
          <note>
            Man måste kunna veta om den vård och den behandling man utför
            är något att ha, om den gör verkan eller om det bara är en tillfällig
            lösning.
          </note>
          <note>
            Vi instämmer i revisorernas kritik om uppföljning och mål.
          </note>
          <note>
            Statens institutionsstyrelse, fru talman, bedriver tillsyn över
            sin egen verksamhet. Revisorerna tycker att detta är ett trovärdighetsproblem.
            Det gör alla remissinstanser också - alla utom SiS, som tycker
            att detta är helt i sin ordning.
          </note>
          <note>
            Vi instämmer helt i revisorernas uppfattning. Jag tycker att
            det kan vara värt att nämna att vi moderater länge har föreslagit
            en oberoende tillsynsverksamhet.
          </note>
          <note>
            Det ligger helt i linje med det förslag som revisorerna redovisar.
          </note>
          <note>
            Revisorerna pratar också om LVM-vården. Vi vet att målet med
            den är att bryta ett destruktivt missbruk och motivera till frivillig
            behandling. Revisorerna är tveksamma till vården och tycker att
            det är skäl att se över hela LVM. Förslaget och andemeningen i
            det är att minska den gällande tiden från sex till tre månader.
          </note>
          <note>
            Fru talman! Det är inte så förfärligt länge sedan som LVM gjordes
            om. Det var på den tiden när det bara handlade om frivillighet
            och om att vara överens, att man själv skulle vilja och välja.
            Sedan blev det en kompromiss med den här LVM-vården, två månader
            plus två, som sedan ändrades för några år sedan. Vi har nu sex
            månader, efter flera olika tricksanden. Det finns inget som helst
            skäl att gå tillbaka till ett system som inte fungerar.
          </note>
          <note>
            Fru talman! Det är glädjande att hela socialutskottet är enigt
            om att avstyrka den delen av revisorernas förslag.
          </note>
          <note>
            Avslutningsvis tillstyrker jag förslaget i betänkandet SoU13.
          </note>
          <note type="speaker">
            Anf. 109 INGRID BURMAN (v):
          </note>
          <note>
            Fru talman! Statens institutionsstyrelse inrättades
          </note>
          <note>
            1993, och man har ansvaret för tvångsvården inom de särskilda
            ungdomshemmen. Det var en angelägen reform när den kom.
          </note>
          <note>
            För två år sedan, 2001, föreslog socialutskottet att
          </note>
          <note>
            Riksdagens revisorer skulle granska verksamheten.
          </note>
          <note>
            Det hade förekommit en del kritik när andra myndigheter hade
            tittat på det, och vi tyckte då i socialutskottet att det var
            dags att få en genomlysning av verksamheten efter åtta år.
          </note>
          <note>
            Revisorerna har nu lämnat en rad förslag till riksdagen i en
            rapport, och förslagen går ut på att stärka och utveckla verksamheten
            vid Statens institutionsstyrelse. Då handlar det, som andra tidigare
            har redogjort för, om tydligare styrning av behandling, implementering
            av forskningsresultat i praktiken, uppföljningsbara mål, uppföljning
            av resultat, oberoende tillsyn med mera.
          </note>
          <note>
            Socialutskottet delar i stort revisorernas uppfattning. Undantaget
            är just översynen av lagen om vård av missbrukare i vissa fall,
            eftersom det redan pågår en översyn av hur lagen tillämpas. Vi
            har också haft synpunkter när det gäller formerna för implementeringen
            av forskningsresultat. Det är dumt att riksdagen binder formen
            för det, utan där måste det finnas en viss frihet när man ska
            göra detta.
          </note>
          <note>
            Låt mig konstatera att vid Statens institutionsstyrelse vårdas
            både flickor och pojkar. Vi vet att livsvillkoren för flickor
            och pojkar skiljer sig åt, liksom deras problematik. Därför är
            det viktigt att det också finns ett genusperspektiv vid styrningen
            av behandlingen och vid implementering av forskningsresultat.
          </note>
          <note>
            Det här var ett perspektiv som saknades i revisorernas förslag.
            Det var könsblint.
          </note>
          <note>
            Det är därför bra att socialutskottet ställer sig bakom Vänsterpartiets
            motion, där vi lyfter fram just behovet av ett genusperspektiv,
            och att även detta ges till känna.
          </note>
          <note>
            Fru talman! Till betänkandet finns ett antal reservationer fogade,
            men ingen av dem går emot de tillkännagivanden som finns i betänkandet.
            Jag tycker att det är bra. Det finns alltså i dag en bred samsyn
            bland alla politiska partier om behovet av att utveckla de här
            metoderna för att säkra kvaliteten i tvångsvården.
          </note>
          <note>
            Med det sagt vill jag också säga att Statens institutionsstyrelse
            inte har någon lätt uppgift när det gäller att vårda ungdomar
            med en mycket svår problematik. De har haft att utföra sin uppgift
            under ibland svåra förutsättningar, som till exempel stor platsbrist.
            Det finns också exempel på att enskilda kommuner har brustit i
            sitt uppföljningsansvar. Det har haft betydelse för Statens institutionsstyrelses
            möjlighet att göra uppföljningar. Det handlar om att kunna samverka
            över huvudmännen också, när man förhoppningsvis nu också ska börja
            mäta resultat. Det har inte varit en enkel uppgift.
          </note>
          <note>
            Socialutskottets förslag till tillkännagivande ska därför ses
            som ett försök att ge bättre förutsättningar för Statens institutionsstyrelse
            att utforma sin verksamhet för att möta alla dessa ungdomars behov
            av god vård. Jag instämmer i den kritik som tidigare talare har
            fört fram, att här behövs mål och här behövs utvärdering. Det
            är särskilt viktigt när vi talar om dessa utsatta ungdomar.
          </note>
          <note>
            Fru talman! Jag yrkar bifall till förslaget i socialutskottets
            betänkande.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            11 § Ändringar i fiskelagen, m.m.
          </note>
          <note>
            Föredrogs miljö- och jordbruksutskottets betänkande
          </note>
          <note>
            2002/03:MJU16
          </note>
          <note>
            Ändringar i fiskelagen, m.m. (prop. 2002/03:41).
          </note>
          <note>
            Anf. 110 BENGT-ANDERS JOHANS-
          </note>
          <note>
            SON (m):
          </note>
          <note>
            Fru talman! Jag ska först av allt yrka bifall till reservation
            nr 1. I övrigt står jag givetvis bakom de reservationer som Moderaterna
            har lagt i detta ärende.
          </note>
          <note>
            Fisket har en väldigt stor betydelse, och i vissa fall en helt
            avgörande betydelse för människors möjlighet att få sin utkomst.
          </note>
          <note>
            Därför är den här frågan viktigare än vad den kan synas inledningsvis,
            inte minst mot bakgrund av att detta bygger på naturens egna förutsättningar
            och också på en i vanliga fall naturlig reproduktion av de naturresurser
            som fisket består av.
          </note>
          <note>
            Det är mot den bakgrunden, fru talman, oerhört viktigt att man
            vid beskattningen av desamma iakttar den varsamhet som fordras
            för uthålligheten. Det är också viktigt att hela tiden ha naturens
            och respektive biotopers förutsättningar för ögonen när man närmar
            sig den här typen av frågor. Det är därför som det är ett stort
            ansvar för oss att förvalta detta och faktiskt betrakta naturens
            resurser som ett lån från våra barn, eftersom det är de som ska
            föra det vidare.
          </note>
          <note>
            Det handlar om produktionen och om skattningen av denna produktion,
            och det handlar om den biologiska mångfald som vi är skyldiga
            att se till ska finnas över tiden. Inte nog med detta. Det är
            också mänskliga hänsyn som är starkt knutna till denna verksamhet.
            Det är alla de människor som lever av fisket och den produktion
            som det skapar i form av fiskeindustrier etcetera. Det handlar
            dessutom om de sociala möjligheter och det kulturlandskapsbevarande
            som det är att det faktiskt går att bo och verka i områden som
            utan fiske inte skulle vara bebodda. Jag tänker på öar och särskilt
            avlägsna områden men där det finns vatten med fiskeproduktion.
          </note>
          <note>
            I det här fallet har EG-rätten spelat en stor roll, och EU i
            sig spelar en väldigt viktig roll för att ta ett större ansvar.
            Fiskarna har som bekant inget pass, de vet inte var de hör hemma
            utan simmar över gränserna. Det gör att det inte räcker med nationella
            bestämmelser. De bestämmelser som vi kommer överens om måste gälla
            betydligt mycket vidare. EU har spelat och kommer att spela en
            väldigt stor roll där.
          </note>
          <note>
            Jag tror att just i denna specifika fråga borde även den mest
            förhärdade EU-motståndaren inse att det finns förtjänster.
          </note>
          <note>
            Fru talman! Så till själva betänkandet som sådant som är föranlett
            av EG-bestämmelser. Jag tänker uppehålla mig kort vid några av
            de ställningstaganden som vi har gjort och som också har föranlett
            reservationen från moderat sida.
          </note>
          <note>
            Först och främst handlar det om de föreskrifter som man anser
            bör utvidgas. Det gör att vi känner en viss frustration och ett
            visst bekymmer inför det som står. Där har vi inte fått någon
            nöjaktig beskrivning som skulle skingra våra farhågor. Det står
            bland annat så här: Man ska införa regler så att det möjliggör
            att tidsmässigt jämna ut landning av fisk, vilket är till fördel
            för beredningsindustrin och den regionala utvecklingen. Vidare
            säger man: Som regeringen anför är det vidare angeläget att fisket
            bedrivs och fisken hanteras ombord på ett sätt som säkerställer
            att den fisk som landas är färsk och kan utgöra råvara för produkter
            av hög kvalitet.
          </note>
          <note>
            Det här tycker jag andas ett väldigt stort mått av planhushållning.
            Jag påstår att det är direkt misstro mot de svenska fiskarnas
            duglighet och kompetens, som om de inte vore medvetna om att fisken
            självklart måste hanteras så att den är säljbar när man landar
            den. Det här är kvalificerat politiskt översitteri där man går
            in och pekar på saker och ting fullständigt onödigt. Jag beklagar
            att vi inte har fått gehör i denna del av betänkandet. Det är
            möjligt att ministern åtminstone kan lindra min farhåga när hon
            så småningom kommer upp i talarstolen.
          </note>
          <note>
            Vi har också begärt att man ska öka trycket på utvecklingen av
            fiskeredskap så att problemen med skarv, säl och så vidare som
            fördärvar för fiskarna och deras möjligheter till utkomst åtminstone
            skulle minska. Samtidigt som man i utskottet noterar att det inte
            förekommer någon sådan utveckling är man ändå inte från utskottsmajoriteten
            beredd att gå oss till mötes, vilket jag beklagar. Jag tror att
            det hade varit bra. Vi vet hur starka spänningar det finns i dessa
            frågor när det gäller skarv och säl. Skulle vi genom fiskeredskapsutvecklingen
            ha kunnat minska den konflikten hade det varit bra. Jag beklagar
            som sagt att denna insikt inte har funnits i bredare lager.
          </note>
          <note>
            Fru talman! Vidare handlar det om uppgiftslämningsskyldigheten.
            Där blir man också lite fundersam.
          </note>
          <note>
            I propositionen står det att regeringen anser att uppgiftslämningsskyldigheten
            i princip bör omfatta allt fiske som med stöd av enskild rätt
            bedrivs för försäljning. Som om detta inte vore nog uttrycker
            utskottets majoritet att i likhet med regeringen anser utskottet
            att uppgiftslämningsskyldigheten i princip bör omfatta allt fiske.
            Lagrådet har avstyrkt detta, eller rättare sagt har en annan skrivning
            i den här delen. Jag ställer frågan med anledning av vad som hänt
            mig:
          </note>
          <note>
            Om man som privatperson har fiskat med nät och fått för mycket
            fisk och sedan säljer den till grannar, omfattas man av uppgiftslämningsskyldigheten?
            Det vore intressant om jordbruksministern kunde återkomma på den
            punkten.
          </note>
          <note>
            Fru talman! Vidare gäller det yrkesfiskarlicens.
          </note>
          <note>
            Där har vi i princip inga synpunkter mer än att när det gäller
            tilldelningen av yrkesfiskarlicenser vore det klokt att kunna
            få en något vidare syn i förädlingsdelen, att det skulle tas in.
            Det har också förvägrats.
          </note>
          <note>
            Avslutningsvis, fru talman, handlar det om återkallande av licenser.
            Där är det otroligt viktigt att man iakttar en rättssäkerhet fullt
            ut så att den här myndighetsutövningen så att säga inte går helt
            vid sidan om ett normalt domstolsförfarande utan att man iakttar
            reglerna för rättssäkerhet.
          </note>
          <note type="speaker">
            Anf. 111 SVERKER THORÉN (fp):
          </note>
          <note>
            Fru talman! Rovdriften på havets resurser är ingen ny fråga.
            I flera år har fiskenäringen, miljöorganisationer och forskare
            sänt kraftiga varningssignaler.
          </note>
          <note>
            Politisk kohandel, internationellt och nationellt, nu senast
            med all önskvärd tydlighet demonstrerad i spelet om svensk regeringsmakt,
            har hittills snarare förvärrat än förbättrat läget.
          </note>
          <note>
            Folkpartiet liberalerna har under lång tid föreslagit ett batteri
            av åtgärder som, i motsats till den rubrik- och symbolpolitik
            vi i medierna kunnat följa, ger resultat. De åtgärder som vi har
            föreslagit är bland annat märkning av fisk som fångats med hållbara
            metoder, sänkning av fiskekvoterna till forskarnas rekommendationer,
            ett kraftigt begränsat foderfiske, förbud mot fångstmetoder som
            innebär stora bifångster, inrättande av marina reservat, skärpta
            straff och skärpt kontroll av efterlevnad av fiskekvoter och fångstmetoder,
            "ett fiskens FBI" och en snabb och genomgripande reform av EU:s
            gemensamma fiskepolitik.
          </note>
          <note>
            Fru talman! Regeringens agerande har präglats av passivitet och
            tillbakadragna förslag ända till höstens tokstopp som av Stefan
            Edman, regeringens tidigare rådgivare, betecknades som "ett desperat
            spott i havet".
          </note>
          <note>
            Det är skärpta straff och skärpt kontroll av efterlevnaden av
            fiskekvoter och fångstmetoder vi i dag ska debattera. I november
            förra året drogs Sverige inför EU-domstolen för överfiske. EU-kommissionen
            var inte övertygad om att Sverige infört effektiva kontroll- och
            övervakningsåtgärder för att försäkra att kvoterna respekterades
            och att sanktionsnivåerna var tillräckliga för att avskräcka människor
            från att begå överträdelser - ett pikant inslag en tid då Sverige
            med hög röst talade om vad andra länder skulle göra!
          </note>
          <note>
            I min första interpellationsdebatt här i kammaren frågade jag
            med anledning av bland annat detta vilka åtgärder jordbruksminister
            Ann-Christin Nykvist tänkte vidta. I sitt svar sade hon då att
            regeringen hade "en agenda för ytterligare åtgärder när det gäller
            lagstiftning, så jag vill hävda att vi har vidtagit kraftfulla
            åtgärder, och ytterligare några är på väg." Vad hon då som ny
            jordbruksminister kanske inte visste var att de varit på väg ganska
            länge, mycket länge.
          </note>
          <note>
            Fiskeriverket redovisade redan 2001 i en rapport
          </note>
          <note>
            "erfarenheterna av den svenska användningen av sanktioner i ärenden
            om överträdelser av fiskebestämmelserna och förslag med anledning
            av redovisningen". Förslag togs fram och var på väg till riksdagen
            i ett skede då de så väl hade behövts men drogs snabbt tillbaka
            av regeringen. Detta kritiserades hårt av Folkpartiet.
          </note>
          <note>
            Nu strax innan sommaruppehållet 2003 har vi äntligen att ta ställning
            till Ändringar i fiskelagen, m.m. - ändringar vad gäller bland
            annat tillsynsansvar, rapporteringsskyldighet, höjt straffmaximum,
            återkallande av yrkesfiskelicens och fartygstillstånd.
          </note>
          <note>
            Folkpartiet liberalerna stöder förslagen men vill mycket starkt
            markera vikten av helhetssyn och samordning vad gäller tillsynen.
            Folkpartiet liberalerna har, liksom också Havsmiljökommissionen
            signalerade i sina preliminära ställningstaganden förra veckan,
            velat undersöka möjligheten att separera ansvaret för resurs och
            näring, vilka nu båda ligger hos Fiskeriverket.
          </note>
          <note>
            Dessutom bör utredas om Naturvårdsverket verkligen givits möjlighet
            att följa, övervaka och påverka hur detta område tar sitt sektorsansvar
            för naturresurser och miljö.
          </note>
          <note>
            Inom EU ser vi med tillfredsställelse att det
          </note>
          <note>
            "fiskens FBI" som Folkpartiets Marit Paulsen pläderat för är
            under uppbyggnad och kommer att sjösättas inom kort. Den funktionen
            kommer att vara mycket viktig, speciellt med tanke på att de nya
            medlemsstaternas egna kontrollsystem inte är färdigutbyggda.
          </note>
          <note>
            Ännu en gång signalerar nu regeringen propositionen Vissa fiskefrågor
            om kustnära fiske med mera.
          </note>
          <note>
            I september är det denna gång tänkt att den ska komma. Folkpartiet
            förutsätter att så blir fallet. Sverige har förlorat viktig tid
            i arbetet för ett långsiktigt nyttjande av havets resurser. Slagord
            och symbolpolitik har tyvärr fått ersätta det batteri av åtgärder
            som behövs för en hållbar havsmiljöpolitik.
          </note>
          <note>
            Fru talman! Folkpartiet stöder alltså förslaget i betänkandet
            och även reservationerna 2 och 4.
          </note>
          <note>
            Anf. 112 SVEN GUNNAR PERS-
          </note>
          <note>
            SON (kd):
          </note>
          <note>
            Fru talman! Vi kristdemokrater arbetar för ett starkt, svenskt,
            ekologiskt hållbart yrkesfiske. Vi kan inom våra gränser uppnå
            detta genom att nationellt och internationellt verka för en ansvarsfull
            förvaltning av de gemensamma fiskeresurserna och den biologiska
            mångfalden. Vi vill ha livskraftiga kustbygder med rika möjligheter
            för människor att vara verksamma inom fisket och de angränsande
            näringarna.
          </note>
          <note>
            I det betänkande som nu diskuteras är åtgärderna inriktade på
            svenska förhållanden. Här finns förslag om uppstramning av den
            svenska fiskevården men också när det gäller kontrollapparaten
            och skärpning av olika sanktioner när brott mot fiskelagen har
            skett.
          </note>
          <note>
            Detta är gott och väl, fru talman, men jag har svårt att förstå
            att utskottet avvisar förslag från Kristdemokraterna om att sätta
            in de svenska åtgärderna i det sammanhang där de hör hemma. De
            regionala och internationella perspektiven saknas när regeringen
            och utskottsmajoriteten nu vill skärpa den svenska kontrollen
            och de svenska sanktionerna.
          </note>
          <note>
            Fru talman! Jag tycker att det är att sila tobis och svälja tumlare
            när utskottet avvisar förslag om åtgärder bilateralt och inom
            EU för att komma till rätta med överfiske och svartfiske. Det
            är ju, fru talman, allmänt vedertaget att det förekommer ett avsevärt
            överfiske av den internationella fiskeflottan, och så länge som
            inga kraftfulla insatser görs för att stävja detta har de förslag
            som finns i propositionen faktiskt mindre betydelse, tror jag.
          </note>
          <note>
            Det är inte rimligt, fru talman, att stora fiskeflottor från
            länder med brister i kontrollen drar hem omfattande fångster medan
            svenska fiskare åläggs alltmer omfattande restriktioner och byråkratiska
            pålagor. De internationella åtgärderna och insatserna i Sverige
            måste gå hand i hand.
          </note>
          <note>
            Trots detta har Kristdemokraterna en positiv grundsyn på att
            regeringen i den proposition som betänkandet behandlar vill vidta
            åtgärder för att på vissa områden förbättra och skärpa fiskepolitiken.
            På ett par områden menar vi dock att förslagen riskerar att skapa
            oklarheter och onödigt omfattande restriktioner i relation till
            vad som kan uppnås.
          </note>
          <note>
            För det första gäller det förändringen av 22 § i fiskelagen om
            utökade uppgiftsskyldigheter. Visst är det önskvärt med en mer
            fullständig registrering av det resursuttag som sker när det gäller
            fisket. Men förslaget som det nu är utformat riskerar att skapa
            oklarheter och bli mer långtgående än vad som är avsikten. Det
            ska gälla i princip allt fiske för försäljning. Bengt-Anders har
            varit inne på en del av de gränsdragningsproblem som kan dyka
            upp.
          </note>
          <note>
            Lagrådet har i sitt yttrande kritiserat regeringens förslag för
            att inte vara tillräckligt tydligt när det gäller vilka som kan
            komma att bli skyldiga att lämna uppgifter enligt 22 § i fiskelagen.
            Lagrådet menar att den utformning som förslaget fått ger utrymme
            för en mer långtgående uppgiftsskyldighet än vad som är avsikten.
          </note>
          <note>
            Fru talman! Kristdemokraterna delar Lagrådets synpunkter och
            yrkar därför avslag på regeringens förslag till ändring av denna
            paragraf och menar att regeringen får återkomma till riksdagen
            med ett nytt förslag som uppfyller Lagrådets krav. Jag vill därför,
            fru talman, yrka bifall till betänkandets reservation nr
          </note>
          <note>
            8.
          </note>
          <note>
            För det andra är det enligt regeringens förslag ytterligare myndigheter
            som ska ges möjligheter att kontrollera fisket och få tillträde
            till fartyg, fordon och byggnader bland annat. Befattningshavare
            vid
          </note>
          <note>
            Fiskeriverket och länsstyrelserna ska förutom kustbevakningen,
            tullen och polisen ha dessa möjligheter.
          </note>
          <note>
            Det är viktigt att tillsynen fungerar och skärps, och vi delar
            den uppfattningen. Men det är också viktigt att det fungerar på
            ett enkelt och effektivt sätt och att inte flera kontroller än
            nödvändigt genomförs.
          </note>
          <note>
            Det är viktigt också att rollfördelningen mellan olika myndigheter
            är tydlig och att dubbelarbete undviks.
          </note>
          <note>
            Jag menar och vi har föreslagit att en utvärdering av
          </note>
          <note>
            Fiskeriverkets och länsstyrelsernas utökade tillsynsansvar bör
            ske inom två år efter det att nya bestämmelser har trätt i kraft.
            Det är förvånande att utskottet utan närmare motivering avfärdar
            ett sådant förslag, särskilt som farhågor i den här riktningen
            har framförts i remissvaren på Fiskeriverkets rapport i denna
            del - farhågor om oklarheter, gränsdragningsproblem och risk för
            dubbelarbete.
          </note>
          <note>
            Fru talman! Jag står naturligtvis bakom samtliga reservationer
            med kristdemokratisk medverkan i detta betänkande men nöjer mig
            som sagt med att yrka bifall till reservation nr 8.
          </note>
          <note type="speaker">
            Anf. 113 KJELL-ERIK KARLSSON (v):
          </note>
          <note>
            Fru talman! Detta betänkande rör fisket och fiskelagen, områden
            som av många uppfattas som avgörande för det fortsatta arbetet
            med att slå vakt om havets resurser och havets biologiska mångfald
            och därmed slå vakt om yrkeslivet och näringen runt havets resurser.
          </note>
          <note>
            Att något måste göras är nog alla här överens om.
          </note>
          <note>
            Men frågan är vem som ska reglera och hur vi ska reglera fisket.
            Frågan är också på vilket sätt vi ska ta hand om havsresursen.
            Vilka ska få fiska och till vad?
          </note>
          <note>
            Vilka sanktioner ska finnas och vilken kontroll ska vi ha? Vänsterpartiet
            arbetar för att vi ska ha ett långsiktigt hållbart fiske för såväl
            näring som turism och rekreation. Fisket är viktigt i Sverige.
            Fiskmängderna räcker inte till alla som vill fiska. Därför vill
            vi slå vakt om det kustnära fisket på det storskaliga fiskets
            bekostnad.
          </note>
          <note>
            Vänsterpartiet är med på två reservationer i det här betänkandet,
            en om hållbart fiske och en om begränsningar av foderfisket.
          </note>
          <note>
            Sverige har stora havsområden och en mycket lång kust. Det finns
            en lång fisketradition i landet, men de senaste åren har fisket
            blivit alltmer ohållbart.
          </note>
          <note>
            Kombinationen av fiske och föroreningar, främst övergödning med
            kväve och fosfor, slår hårt mot de marina arterna. Därför är det
            viktigt att ekosystemtänkandet finns när det gäller att skapa
            ett uthålligt fiske.
          </note>
          <note>
            Havet får inte betraktas enbart som en produktionsresurs för
            yrkesfisket. Vi anser att hänsyn måste tas även till naturvården
            och, som jag sade innan, till rekreations- och fritidsfiskets
            intressen. Alla är vi beroende av att fisken finns kvar både nu
            och på lång sikt. Ska det svenska fisket vara trovärdigt måste
            det drivas enligt försiktighetsprincipen. När det görs kan
          </note>
          <note>
            Sverige kanske bli trovärdigt vid revideringen av
          </note>
          <note>
            EU:s gemensamma fiskepolitik.
          </note>
          <note>
            Ska den gemensamma fiskepolitiken fungera måste vi även ha en
            kontroll som fungerar. Vi behöver en bättre kontroll till sjöss
            samt en bättre landningskontroll. Därför är det viktigt att tillsynsansvaret
            klargörs. Tillsammans med s och mp arbetar vi också för bättre
            internationell kontroll, inte minst i Östersjön.
          </note>
          <note>
            Enligt statistik från de redovisade landningarna av torsk från
            svenska fartyg under 2002 hamnade ca
          </note>
          <note>
            56 % av torsken som landades i viktklassen 0,3-
          </note>
          <note>
            1 kilo. Torskarna klassades alltså, enligt vad fiskarna säger,
            i klass 5. 34 % av de redovisade svenska torsklandningarna hamnade
            i viktklassen 1-2 kilo.
          </note>
          <note>
            Därmed klassades de troligen som fyror. Hittills under 2003,
            årets första tre månader, har situationen inte förbättrats, utan
            tvärtom. I Simrishamn är landningssiffran 67 % i klassen 0,3-1
            kilo och 26 % i 1-
          </note>
          <note>
            2 kilosklassen. 93 % av den torsk som landas är alltså småfisk
            under två kilo. Det är också anledningen till att EU nu förlänger
            torskfiskestoppet som en nödåtgärd.
          </note>
          <note>
            Hur mycket stor torsk fångas, då? Det beror på vad man menar
            med stor torsk. Om man räknar all torsk över 2 kilo, det som jag
            inte har definierat som småfisk, så är det ändå bara 8-10 % av
            de redovisade landningarna från svenska fartyg som hamnar i den
            storleksklassen, alltså över 2 kilo.
          </note>
          <note>
            Torsken ska ha en viss ålder för att leka. Torsken som är 0,3-1
            kilo har en ålder på ca 2-4 år. En torsk på 1-2 kilo är troligen
            mellan tre och sju år. Det här åldersspannet beror på att i Östersjön,
            som jag grundar detta på, växer fisken olika fort beroende på
            var i
          </note>
          <note>
            Östersjön den lever. Dessa siffror gäller det man för i land.
            Hur många ton ytterligare småtorsk som dumpas till havs vet ingen,
            men det är stora mängder enligt Havskommissionen.
          </note>
          <note>
            En preliminär uppskattning när det gäller svensk torsk i Skagerrak
            och Kattegatt skulle kunna vara att det dumpas 19 miljoner torskar
            och landas 3 miljoner.
          </note>
          <note>
            Då säger det sig självt att åtgärder måste till för att man ska
            minska andelen fisk som dör av fiske och bara slängs bort. Sammanfattningsvis:
            Nu fiskar vi småfisk som varken har lekt eller växt till sig.
            Det pågår ett gigantiskt missbruk av naturresurser.
          </note>
          <note>
            Vet ni förresten hur lång en torsk är som väger 0,3
          </note>
          <note>
            kilo? Vad väger en torsk som uppfyller minimimåttet i Östersjön
            respektive Västerhavet? Det vore kanske en bra hemläxa åt oss
            alla att ta reda på det.
          </note>
          <note>
            Det är positivt att utskottet är enigt i frågan om särskild avgift
            vid förbjudna landningar. Men detta måste kombineras med åtgärder
            mot dumpning, eller discard.
          </note>
          <note>
            Fru talman! Vad är då det så kallade foderfisket för ett slags
            fiske? En del säger att vi inte har något foderfiske utan endast
            fiske för humankonsumtion.
          </note>
          <note>
            Enligt det betänkande som vi behandlar är foderfiske ett industriellt
            fiske där fångsten i första hand är avsedd för mänsklig konsumtion
            men där den, i den mån det inte finns någon marknad för fångsten,
            används till djurfoder eller för framställning av fiskmjöl och
            fiskolja som proteintillskott i djur- och fiskfoder.
          </note>
          <note>
            Vi i Vänsterpartiet är oroliga för den utveckling som har skett
            i fisket mot en inriktning på ökad andel foderfiske. Nu utgör
            foderfisket ca 80 % av den landade fångsten. Vi anser att detta
            fiske måste begränsas om vi ska ha kvar matfisk i framtiden.
          </note>
          <note>
            Fru talman! Slutligen vill jag yrka bifall till reservation 3
            samt reservation 5.
          </note>
          <note>
            Anf. 114 SVEN GUNNAR PERSSON (kd)
          </note>
          <note>
            replik:
          </note>
          <note>
            Fru talman! Kjell-Erik Karlsson sade mycket kloka saker, tycker
            jag. Engagemanget för en hållbar utveckling och biologisk mångfald
            delar jag fullt ut.
          </note>
          <note>
            Även beskrivningen av situationen för torsken är ju uppenbart
            riktig. Den beror mycket på att de redskap som fiskarna själva
            har föreslagit ska användas, som selekterar mycket bättre, inte
            har kunnat användas på grund av kompromisser under sena nätter
            i fiskeförhandlingarna. Nu hoppas vi att det ska bli ändring på
            det.
          </note>
          <note>
            Men det som väckte min lust att resa mig upp och ställa en fråga
            var att Kjell-Erik Karlsson pratade om att Vänsterpartiet prioriterar
            det kustnära fisket på det storskaliga fiskets bekostnad. Då vill
            jag fråga: Hur vill du definiera det? Var går de skiljelinjerna?
            Ska det vara möjligt för svenska fiskare att ha båtar, trålar,
            över en viss storlek? Ska de kunna konkurrera på lika villkor
            med fiskare från Polen, Baltikum och så vidare eller ska svenska
            fiskare hänvisas till att ha små kustbåtar?
          </note>
          <note>
            Anf. 115 KJELL-ERIK KARLSSON (v)
          </note>
          <note>
            replik:
          </note>
          <note>
            Fru talman! Det är ju så att vi tilldelas en viss kvot fisk som
            vi får ta upp. Vad jag vill, vad alla vi i
          </note>
          <note>
            Vänsterpartiet vill, är att se till att man kanske kan fördela
            de här kvoterna så att vi kan ha ett levande kustsamhälle. Det
            som jag kallar det småskaliga fisket, det kustnära fisket, ska
            kunna ha tillgång till fisk att fånga. Som det är nu är det de
            stora trålarna som tar upp den stora mängden av den resurs som
            vi är tilldelade. Det är det jag vill ändra på.
          </note>
          <note>
            Anf. 116 SVEN GUNNAR PERSSON (kd)
          </note>
          <note>
            replik:
          </note>
          <note>
            Fru talman! De levande kustsamhällena består ju av fiskare av
            olika slag, sådana som har små båtar, mellanbåtar och stora båtar.
            De består också av fiskberedningsindustri och andra kringindustrier
            som är beroende av att få leveranser från svenska fiskare. Jag
            vill då fråga igen: Ska svenska fiskare kunna konkurrera på likvärdiga
            villkor med kolleger från Polen och
          </note>
          <note>
            Baltikum för att på ett sunt sätt kunna leva på sin näring och
            för att vi också ska kunna ha en fiskberedningsindustri som kan
            fortleva? Jag tycker inte att jag får några besked om på vilket
            sätt man ska prioritera bort det storskaliga fisket.
          </note>
          <note>
            Anf. 117 KJELL-ERIK KARLSSON (v)
          </note>
          <note>
            replik:
          </note>
          <note>
            Fru talman! Sven Gunnar talar här om att konkurrera på lika villkor.
            Då kan man ju fråga sig hur man ska definiera lika villkor. Innebär
            det även att våra svenska fiskare ska ha samma lönevillkor och
            samma inkomster som baltiska fiskare? Det är en annan fråga om
            de ska börja konkurrera på lika villkor. Man kan vända på det.
          </note>
          <note>
            Jag tror inte att det är det som Sven Gunnar tänker på, men om
            man ska använda det här begreppet
          </note>
          <note>
            "konkurrera på lika villkor", som ni så ofta använder, så bör
            man också definiera vad lika villkor är och på vilket håll det
            i så fall vara lika villkor.
          </note>
          <note type="speaker">
            Anf. 118 JAN ANDERSSON (c):
          </note>
          <note>
            Fru talman! Jag tycker att det är oerhört viktigt att vi även
            i framtiden kan ha livskraftiga fiskbestånd.
          </note>
          <note>
            Fisk är ett både nyttigt och välsmakande livsmedel. Jag tycker
            att det är en självklarhet att även kommande generationer ska
            kunna njuta av havets läckerheter på tallriken.
          </note>
          <note>
            Det finns självklart också ett intresse av att bevara den biologiska
            mångfalden i våra vatten. Vi har ju tidigare haft lite svårt att
            både bildligt och bokstavligt se den biologiska mångfalden under
            ytan. Jag tycker att det är viktigt att man kan uppfylla båda
            dessa förutsättningar.
          </note>
          <note>
            Rent allmänt tycker jag att höstens och vinterns debatten när
            det gäller fiske och fiskeförvaltning har präglats väldigt mycket
            av hänsyn till fisken och kanske för lite av hänsyn till människor.
            Då tänker jag på de människor som har sin försörjning av fisket.
          </note>
          <note>
            Jag tycker att regeringen och stödpartierna har hanterat de människorna
            på ett oerhört nonchalant sätt.
          </note>
          <note>
            En klok och försiktig förvaltning av våra fiskeresurser behöver
            inte innebära att vi trampar på yrkesutövarna. Jag tycker att
            man tydligt kan se att det finns en stress och att man har hemskt
            bråttom med att visa politisk handlingskraft i de här frågorna.
            Alltför ofta sker det, tror jag, på bekostnad av att sakfrågan
            inte förs fram på ett så bra sätt som möjligt.
          </note>
          <note>
            Vi kan se på punkten 6 som ett litet exempel. Det gäller uppgiftsskyldigheten.
            Lagrådet riktar kraftig kritik när det gäller avgränsningsproblematiken
            kring uppgiftsskyldigheten. Utskottsmajoriteten säger att man
            i princip delar Lagrådets farhågor, men man menar att man inte
            har något annat underlag utan kör vidare med det förslag som har
            lagts fram i alla fall.
          </note>
          <note>
            Det tycker jag är ett litet exempel.
          </note>
          <note>
            Jag blir nästintill upprörd när man pratar om trovärdighet när
            det gäller det internationella arbetet. Jag vill rikta en fråga
            till regeringsunderlaget och samarbetspartierna: Tycker ni att
            dessa piruetter, med ensidigt totalstopp och så vidare, har bidragit
            till att internationellt skapa trovärdighet för svensk fiskepolitik?
          </note>
          <note>
            Jag är mycket intresserad av att höra svaret på den frågan.
          </note>
          <note>
            Jag yrkar bifall till reservation 9.
          </note>
          <note type="speaker">
            Anf. 119 GUNNAR GOUDE (mp):
          </note>
          <note>
            Fru talman! Miljöpartiet står bakom det förslag som regeringen
            har lagt fram om ändringar i fiskelagen. Som vi ser det innebär
            det att man får en mer nyanserad licensgivning, möjlighet att
            ge licens för fiske av en särskild art fisk, vilket gynnar framför
            allt de småskaliga kustnära yrkesfiskarna och självfallet också
            kan göra att vi får en mer genomtänkt fiskepolitik.
          </note>
          <note>
            Möjligheten till en effektiv tillsyn förbättras radikalt genom
            de nya förslagen, och lagändringen när det gäller sanktionerna
            är rimlig, bra och ligger på en nivå som vi tycker är i paritet
            med de kostnader som fiskefångsten innebär.
          </note>
          <note>
            Jag skulle kort vilja bemöta Jan-Olof Larssons lilla utfall mot
            diskussionen om torskfisket. Vi ser snarast det som har hänt när
            det gäller torskfisket på helt motsatt sätt. Jag tror att det
            var en mycket nyttig väckarklocka som ringde när vi krävde ett
            torskfiskestopp.
          </note>
          <note>
            Situationen är alltså mycket kritisk. Det handlar om att på lång
            sikt rädda torskbeståndet. Det har också lett till en rad åtgärder.
            Inte minst har också EU
          </note>
          <note>
            reagerat på det. Jag tror att det svenska initiativet när det
            gäller torskfiskestoppet har haft positiva effekter.
          </note>
          <note>
            Det är lite orättvist att säga att vi inte har tagit hänsyn till
            de yrkesverksamma. Vi har hela tiden satt som absolut villkor
            att de yrkesverksamma fiskarna ska hållas skadeslösa även vid
            ett torskfiskestopp. Det finns noggranna beräkningar på ersättningar
            för redskap som måste bytas och så vidare. Det är naturligtvis
            viktigt. Vi vill ju ha ett långsiktigt hållbart fiske.
          </note>
          <note>
            Även om man skulle få en nedgång under en tid måste man hålla
            yrkeskåren intakt och skadeslös under tiden. Det är ju för att
            rädda fisket och fiskerinäringen som de här åtgärderna vidtas.
          </note>
          <note>
            Från Miljöpartiets sida har vi under allmänna motionstiden väckt
            en del motioner som också behandlas i det här betänkandet. De
            handlar mer om hur man ska använda de nya lagarna än om lagarna
            som sådana. Båda de motionerna har vi lagt reservationer om tillsammans
            med Vänsterpartiet. Jag vill yrka bifall till dem redan nu. Det
            är reservation 3 och reservation
          </note>
          <note>
            5 som jag yrkar bifall till.
          </note>
          <note>
            Där tar vi upp det som är naturligt för Miljöpartiet att ta upp,
            nämligen det ekologiska synsättet på livet i våra hav. Vi får
            inte glömma bort att det som vi hanterar när vi diskuterar fiske
            är en liten del av en biologisk mångfald i en miljö som dessutom
            är förbisedd. Av någon anledning har vi lättare att tänka på ekologiska
            system och biotoper när det gäller landmiljö. Vattnet är något
            annorlunda, något okänt. Det som är under ytan ser vi inte, brukar
            man säga. Jag tror att detta kan vara orsaken till att det här
            släpar efter.
          </note>
          <note>
            Vattenlevande djur har en miljö som är annorlunda. De har inte
            den öppna himlen; de har ett tak i stället. De har inte växtligheten
            på golvet eller på marken som vi, utan den ligger i taket. Växtplankton
            lever vid ytan och kan tillgodogöra sig solljuset, som sedan förser
            resten av biomassan med grundnäringen:
          </note>
          <note>
            De små solplanktonen dalar ned från ytan och blir mat för dem
            som lever i området bredvid.
          </note>
          <note>
            Havet är också befolkat på ett helt annat sätt än luftrummet.
            Det är homogent befolkat med mikroorganismer, småorganismer, evertebrater
            - alltså ryggradslösa djur - som på olika nivåer från botten och
            upp lever i den här biomassan i ett mycket komplicerat ekologiskt
            system, eller många olika system. Ett hav som Östersjön är mycket
            variationsrikt. Det finns mängder av olika biotoper.
          </note>
          <note>
            När vi tittar på näringspyramiden ser vi att fiskerinäringen
            naturligtvis är intresserad av framför allt de större fiskarna.
            Fiskarterna i Östersjön är också många och olika, med helt olika
            typer av beteenden.
          </note>
          <note>
            De kustnära fiskarna är revirlevande, har födorevir, yngelrevir
            och är yngelvårdande, precis som våra småfåglar, fastän vi inte
            tänker på det. De har sång också. Man kan köpa fisksångsskivor,
            om någon är intresserad av det, precis som skivor med fågelsång.
          </note>
          <note>
            Men detta är något som vi inte vet så mycket om eller tänker
            på särskilt mycket.
          </note>
          <note>
            Inom fiskerinäringen utnyttjar man framför allt de större fiskarternas
            naturliga beteende, till exempel sillens beteende att bilda stim.
            Sillen går i stim för att undvika predatorer. Det är ett sätt
            att hindra predatorn från att ta enskilda djur men också ett sätt
            att söka föda. Sillen sluter sina stim i dagsljus och splittrar
            dem på natten. Det gör att man kan fånga den när den går i stim
            när solen börjar gå upp.
          </note>
          <note>
            Den typen av fångst gör att man kan ta väldiga mängder. Där ligger
            en risk. Försiktighetsprincipen, som vi tror är viktig, stämmer
            inte med de stora industrifiskefartygen som tar upp jättemängder.
            De gör alltså ett ingrepp, med tanke på sillen dels i mängden
            fisk, som är för stor, dels i det ekologiska systemet och i näringspyramiden,
            därför att man får en våldsam förskjutning på en punkt när det
            gäller näringsbalansen i systemet.
          </note>
          <note>
            När nu de här lagarna ska börja tillämpas vill vi i
          </note>
          <note>
            Miljöpartiet att man får en uppföljning som är vetenskaplig,
            forskning och utvärdering av det som händer när man fiskar på
            olika sätt så att man inte går in och stör i det ekologiska systemet,
            det vill säga så att man kan få ett ekologiskt långsiktigt hållbart
            fiske och annat liv i vattnet.
          </note>
          <note>
            Det betyder att jag inte är så benägen att bara prata fiskemängder.
            Det handlar naturligtvis om fiskmängd, mängd torsk till exempel,
            men också om plats och tid när fångsten sker. Och det handlar
            om fiskeredskapen. Fiskeredskapen som används för att fånga sill
            eller torsk får inte som biverkan ha våldsamma effekter i det
            ekologiska systemet, förstöra bottenmiljöer eller sådana saker.
          </note>
          <note>
            Anf. 120 SVEN GUNNAR PERSSON (kd)
          </note>
          <note>
            replik:
          </note>
          <note>
            Fru talman! Som vanligt när Gunnar Goude står i talarstolen blir
            det väldigt intressanta inlägg och biologiska utvikningar med
            stort kunskapsinnehåll som det är mycket intressant att lyssna
            till. Men jag måste fånga upp det Gunnar Goude säger angående
            torskfiskestoppet.
          </note>
          <note>
            Menar Gunnar Goude på fullt allvar att det är det svenska kravet
            på torskfiskestopp som har skyndat på det arbete som man ser nu
            med ökad kontroll, bättre bevarandeplaner, hushållning, sänkta
            kvoter och ökat antal stopp? Är det inte den vetenskapliga rådgivningen
            som man lyssnar på och följer?
          </note>
          <note>
            Det har i själva verket varit så, enligt vittnesbörd från dem
            som har varit med, att man inte har tagit
          </note>
          <note>
            Sverige på allvar. Man har inte lyssnat på grund av de kategoriska
            förslagen och ytterkantssynpunkterna, där man utan sans och måtta
            har varit beredd att sänka en hel näring till havets botten.
          </note>
          <note type="speaker">
            Anf. 121 GUNNAR GOUDE (mp) replik:
          </note>
          <note>
            Fru talman! Jag är ovillig att diskutera det. Det kan jag antagligen
            inte bedöma. Någon historiker får väl undersöka vilken effekt
            en politisk debatt har. Det blev onekligen en debatt som väckte
            stor uppmärksamhet kring torskfisket. Jag tror inte att vi har
            haft motsvarigheten till den. Det har också kommit fram åtgärder,
            precis som Sven Gunnar säger. Hur stor del av orsaken till att
            vi nu har fått det lite bättre som ligger i den här debatten kan
            jag lämna därhän. Den har inte varit till skada.
          </note>
          <note>
            Möjligen kan jag rätta till och säga att vi när vi väckte debatten
            naturligtvis grundade oss just på den forskning som fanns. Vi
            utgick alltså från det problem som fanns och som var alarmerande,
            minst sagt.
          </note>
          <note>
            Torsken höll på att utrotas, helt enkelt. Vi hade exempel i andra
            delar av världen där torsken hade blivit utrotad, där man hade
            gått för långt, missat chansen att göra ett stopp och därmed inte
            heller fått tillbaka den under den tidsperiod som vi har sett.
            Så jag tror nog att åtgärden i varje fall har varit positiv. Hur
            positiv får andra prata om.
          </note>
          <note>
            Anf. 122 SVEN GUNNAR PERSSON (kd)
          </note>
          <note>
            replik:
          </note>
          <note>
            Fru talman! Jag vill tacka för de synpunkterna.
          </note>
          <note>
            Men jag vill ändå fortsätta med en fråga om de vetenskapliga
            grunderna för agerandet och insatserna.
          </note>
          <note>
            De flesta är ju överens om att en stor orsak till den svaga utvecklingen
            är överfisket och svartfisket. Är det då inte i kontrollen och
            i åtgärder mot överfiske och svartfiske som man ska sätta in stötarna
            och komma överens på det internationella planet om sänkta kvoter,
            andra redskap och begränsade fiskeansträngningar? Om överfisket
            har ett avgörande inflytande på fiskebeståndens utveckling måste
            man ändå lägga krutet där i stället för att ensidigt sänka en
            hel svensk näring, när det är på det internationella planet som
            man måste komma överens.
          </note>
          <note type="speaker">
            Anf. 123 GUNNAR GOUDE (mp) replik:
          </note>
          <note>
            Fru talman! Jag tror inte att vi ska försöka konstruera en debatt
            här. Naturligtvis är överfisket ett jätteproblem. Men det är inte
            så att vi bara ska ägna oss åt det. Det är ett problem att vi
            framför allt har för lite kunskap om fiskemetoder, om vilka redskap
            som är bra och hur man skyddar den småskaliga fiskerinäring som
            vi har i Sverige, det kustnära fisket. Vilken typ av fiskeredskap,
            vilka platser, vilken typ av licenser ska man ge? Ska man ge speciella
            licenser för speciella arter? Till vilka tider på året ska fisket
            förläggas?
          </note>
          <note>
            Allt det här arbetet behöver göras. Och överfiskningen måste
            stoppas först, naturligtvis, så att vi har någonting att ta hand
            om, studera och göra det bättre för. Torskfiskestoppet var ett
            exempel på ett mycket radikalt steg i den riktningen, skulle jag
            vilja säga.
          </note>
          <note type="speaker">
            Anf. 124 JAN ANDERSSON (c) replik:
          </note>
          <note>
            Fru talman! Jag vill komma in lite på samma tema som Sven Gunnar.
            Gunnar Goude säger att det var en nyttig väckarklocka. Frågan
            är om inte de svenska förhandlarna har haft den där väckarklockan
            ringande kvar i fickan eftersom det inte var några som ville sitta
            jämte oss. Det kan vara ganska irriterande.
          </note>
          <note>
            För mig är det viktigt att man kommer i gång och börjar jobba,
            inte att man bara väcker debatt. Jag tror inte att den debatt
            som vi har haft om det ensidiga stoppet har gagnat sakfrågan.
            Det finns andra sätt att gå före som är mycket bättre än att göra
            ensidiga svenska stopp, till exempel gäller det utvecklandet av
            bättre redskap. Där har den svenska fiskenäringen tillsammans
            med vetenskapen gjort ett jättebra jobb.
          </note>
          <note>
            Det tycker jag är en vettig modell för att gå före.
          </note>
          <note>
            Min fråga är, fru talman: Vilken strategi har Miljöpartiet och
            regeringen för att återfå internationell trovärdighet när det
            gäller fiskefrågorna?
          </note>
          <note type="speaker">
            Anf. 125 GUNNAR GOUDE (mp) replik:
          </note>
          <note>
            Fru talman! Jag tror att vi har ganska bra trovärdighet. Det
            är inte där problemet ligger. Det handlar om att få en frisk Östersjö
            med rik tillgång till fisk och naturligtvis ett bra underlag också
            för svensk fiskerinäring.
          </note>
          <note>
            Nu har vi inte bara väckt debatt från Miljöpartiets sida. Det
            är väl skillnaden mellan att vara ett oppositionsparti och att
            vara ett parti som kan samverka med regeringen. Vi har alltså
            i samverkan med regeringen lagt ned ett mycket stort arbete på
            att titta på just hur detaljerna i ett sådant här stopp eller
            en nedgång i fiskekvoter inom en viss sektor ska kunna hanteras
            för att inte yrkesfiskare ska lida skada av det.
          </note>
          <note>
            Det handlar ju om att hålla fisket gående hela tiden, även under
            perioder när man måste vara återhållsam. Det kan ske på många
            olika sätt, med ekonomisk ersättning både till fisket och den
            industri som tar hand om fisken när den kommer i land. Jag tror
            nog att vi kan säga att vi hade gjort ett rätt bra arbete när
            det gällde inventeringen av vad som behövdes för att det inte
            skulle uppstå skador i svenskt näringsliv.
          </note>
          <note type="speaker">
            Anf. 126 JAN ANDERSSON (c) replik:
          </note>
          <note>
            Fru talman! Vi har lite olika ingångar när det gäller internationella
            frågor och vilken möjligheten är att uträtta saker och ting på
            EU-nivå. Såvitt jag förstår är det fortfarande det ensidiga svensk
            stoppet som Gunnar Goude avser. Jag är intresserad av att höra
            hur man kommer att verka internationellt för att få till en förvaltning
            som är internationellt övergripande, inte ensidiga, begränsade
            svenska åtgärder.
          </note>
          <note type="speaker">
            Anf. 127 GUNNAR GOUDE (mp) replik:
          </note>
          <note>
            Fru talman! Det är riktigt att det är en internationell fråga.
            Naturligtvis gäller det också Östersjön, och där handlar det om
            många länder. Jan Andersson vet precis som jag att det pågår ett
            arbete med att försöka få länderna kring Östersjön att gå samman.
            Arbete pågår inom EU, och arbete pågår i FN:s regi.
          </note>
          <note>
            Det gäller här ett problem som världen blir mer och mer medveten
            om. Men också mycket starka ekonomiska intressen arbetar för att
            maximera sina vinster. Där får vi problem. Jag tror att man får
            arbeta på bred front. Det handlar om allt från WTO-
          </note>
          <note>
            förhandlingar till diskussioner om det som Jan nämnde i sitt
            första inlägg om redskap och den utvecklingen.
          </note>
          <note>
            Vi tittar närmare på de sakerna och har ett bra samarbete med
            Norge till exempel när det gäller torskfiskeredskapen. Ryssland
            har varit ett föregångsland men det känner inte många till och
            så vidare. Det finns mycket att göra. Jag skulle vilja betona
            forskningens betydelse på området i framtiden. Vi behöver kunna
            mycket mer om fiskets förutsättningar.
          </note>
          <note type="speaker">
            Anf. 128 JAN-OLOF LARSSON (s):
          </note>
          <note>
            Fru talman! Under det gångna riksdagsåret har fisket och havets
            resurser stått i fokus. Främst är det förslaget om att stoppa
            torskfisket i Östersjön som har initierat debatten. Att tillståndet
            i havet är mycket oroande kan vi nog vara ense om. För vissa fiskbestånd
            i Östersjön är läget mycket dåligt. I Västerhavet, i Kattegatt
            och Skagerrak, är det närmast katastrof.
          </note>
          <note>
            Den debatt som förts har rört om vi ska vidta nationella eller
            internationella åtgärder. Det är väldigt få som hävdar att vi
            inte behöver göra någonting.
          </note>
          <note>
            Alla kan vi vara överens om att ska vi nå en kraftfull framgång
            inom fiskepolitiken är överenskommelser på det internationella
            planet självklart mest effektfulla om man kan enas om tillräckligt
            skarpa förslag.
          </note>
          <note>
            Men ibland har man inte tilltro till den internationella beslutskompetensen,
            och då driver man frågor ensidigt. Det kan vara fiskefrågor eller,
            som Centern har lyft fram, PSSA i Östersjön. Det gäller också
            frågan om tilltron till den internationella beslutskompetensen.
          </note>
          <note>
            Viss framgång har vi ändå under senare tid nått den internationella
            vägen. Man kan anta att den svenska ståndpunkten hjälpt till när
            det gäller att öppna ögonen utanför våra gränser.
          </note>
          <note>
            För några veckor sedan fick vi i samarbete med
          </note>
          <note>
            Danmark och Tyskland igenom ett förlängt sommarstopp för trålfisket
            i Östersjön, vilket ska spara en del av det juvenila beståndet
            av torsk - alltså ungfisken, som Kjell-Erik här talade om.
          </note>
          <note>
            Häromdagen kom kommissionen med förslag till åtgärder i Västerhavet
            - Kattegatt och Skagerrak -
          </note>
          <note>
            och i Nordsjön. En återhämtningsplan presenterades.
          </note>
          <note>
            I dessa hav är fiskbestånden i betydligt sämre skick än de i
            Östersjön. De finns lite längre från Stockholm men är, som sagt,
            i ett sämre skick. Därför var detta en välkommen åtgärd från kommissionen.
          </note>
          <note>
            Fru talman! Ett av de stora problemen inom fisket handlar om
            selektering, det vill säga att vi fiskar och fångar den storlek
            och art som är tänkt och på så sätt undviker dumpning av undermåliga
            fiskar. Bara i
          </note>
          <note>
            Nordsjön kastas i dag 400 000 ton fisk. Vi i Sverige ligger långt
            framme vad gäller att skapa redskap med en bra selekteringsförmåga.
            Problemet består oftast i att övertyga andra nationer om vikten
            av att införa dessa redskap.
          </note>
          <note>
            Som exempel kan jag nämna att vid trålfiske efter kräfta på Västkusten
            har nu fiskare och H-labbet,
          </note>
          <note>
            Havsfiskelaboratoriet, tagit fram en trål med en selekteringsförmåga
            som gör att i stort sett all bifångst försvinner. När kräftfiskarna
            och deras kolleger i
          </note>
          <note>
            Skottland drar kräfta får de bland annat 160 ton undermålig kolja
            som dumpas i havet - 160 ton kolja som färdigvuxen kunde bli 600-700
            ton fin matfisk!
          </note>
          <note>
            Att vi lyckats övertyga övriga nationer om värdet av att införa
            selektiva redskap som är anpassade till ett ökat minimimått på
            den fiskart som fiskaren är ute efter är nog väl så viktigt som
            minskade kvoter. Men även om internationella överenskommelser
            är viktiga får det inte frånta oss rätten och möjligheten att
            vidta nödvändiga åtgärder nationellt.
          </note>
          <note>
            Fru talman! Som en del av detta är det vi nu ska avhandla vissa
            ändringar i fiskelagen. Senare i år kommer vi att få ta ställning
            till en proposition om kustfisket i stort.
          </note>
          <note>
            I utskottets betänkande föreslås förändringar i fiskelagen att
            gälla även fiskets bedrivande. Uppgiftsskyldigheten utökas till
            att gälla allt fiske som sker till försäljning. Vidare klargörs
            Fiskeriverkets och länsstyrelsens tillsynsansvar. När det gäller
            möjligheterna till sanktioner mot överträdelser av fiskelagen
            blir det en skärpning. Straffmaximum höjs, och möjligheten införs
            att återkalla yrkesfiskelicens och fartygstillstånd. Jag återkommer
            senare till vissa delar av förslaget.
          </note>
          <note>
            I förslaget ingår att ge Fiskeriverket möjlighet att utfärda
            yrkesfiskelicens även för visst fiske. Detta är ett mycket positivt
            förslag som kan ge möjlighet till viss nyrekrytering till fiskarkåren.
            Det ger också de fiskare som vill gå i land möjlighet att kombinera
            det med fiske. Detta är inte minst viktigt för att få en brygga
            mellan äldre och yngre fiskare så att kunskap kan överföras på
            ett bra sätt.
          </note>
          <note>
            Det är främst det småskaliga fisket och utvecklingen av turistverksamheten
            inom fisket som nu i och med denna åtgärd kan få en möjlighet
            att vidareutvecklas.
          </note>
          <note>
            Tillägget i lagen om fiskets bedrivande kommer att ge möjligheter
            att införa regionala kvoter, vilket kan stimulera att fartygskapaciteten
            kan behållas runt våra kuster. Förslaget innebär också att Fiskeriverket
            kan kvotera fångsterna inom vissa tidsperioder samt att fisket
            får bedrivas inom vissa bestämda områden.
          </note>
          <note>
            Vi kommer då ifrån det inom fiskarkåren så kallade olympiadfisket
            - att ta en så stor del av kvoten så fort som möjligt innan någon
            annan fångar den. Detta har inneburit lägre priser och att en
            hel del matfisk gått till fiskmjölsfabrikerna. Dessutom har vi
            fått en dålig förvaltning av bestånden. De flesta - bortsett från
            Moderaterna - torde inse att detta är ett resursslöseri med så
            bra livsmedel.
          </note>
          <note>
            Till skärpningen av straffpåföljden finns det flera anledningar.
            Först och främst är det viktigt att straffen inte är så låga att
            det lönar sig att bryta mot lagen.
          </note>
          <note>
            Skärpningen är också ett led i att vi närmar oss nivåerna för
            straffsanktioner inom EU.
          </note>
          <note>
            Under höstens och vinterns debatt är det kanske kontrollen och
            straffsatserna som har varit mest i fokus. Ofta har det då handlat
            om andra länders kontroll, övervakning och straffsatser.
          </note>
          <note>
            Fru talman! Inte minst viktigt är att vi först sopar framför
            egen dörr.
          </note>
          <note>
            Som ett led i detta vill majoriteten i utskottet stärka möjligheten
            till tillsyn genom att även befattningshavare inom Fiskeriverket
            och länsstyrelsen ska ha befogenhet att bereda sig tillträde och
            få upplysningar.
          </note>
          <note>
            Naturligtvis är det viktigt att tillsynen fungerar på ett för
            medborgarna så enkelt och effektivt sätt som möjligt samt att
            det klargörs vilken eller vilka myndigheter som utför kontrollen
            och att ingen ska behöva utsättas för fler kontroller än nödvändigt
            eller för kontroller av fler myndigheter än nödvändigt.
          </note>
          <note>
            Fiskeriverket och Kustbevakningen har under år
          </note>
          <note>
            2002 träffat en formaliserad överenskommelse i syfte att utveckla
            den svenska fiskerikontrollen genom fördjupad samverkan mellan
            myndigheterna och genom en utvecklad samsyn på kontrollens inriktning,
            omfattning och genomförande, ett långsiktigt gemensamt kvalitetsarbete
            och en ökad effektivitet i kontrollverksamheten.
          </note>
          <note>
            I förslaget ingår också möjligheten att återkalla fiskelicens
            och fartygstillstånd.
          </note>
          <note>
            Tanken på att ingripa med en återkallelse som en omedelbar reaktion
            för att undvika långa handläggningstider och för att få en bättre
            förebyggande effekt gick tyvärr inte att genomföra i det här skedet.
            Men att införa möjligheten att återkalla på viss tid ligger i
            förslaget. Även detta bör ha en förebyggande effekt eftersom brottet
            inte behöver vara lika grovt som i dag när licens och fartygstillstånd
            återkallas permanent.
          </note>
          <note>
            Fru talman! Med det anförda yrkar jag bifall till utskottets
            förslag i betänkandet och avslag på alla reservationer.
          </note>
          <note>
            Anf. 129 SVEN GUNNAR PERSSON (kd)
          </note>
          <note>
            replik:
          </note>
          <note>
            Fru talman! Jan-Olof Larsson tar upp många intressanta frågor
            av övergripande karaktär om fisket, fiskevården och fiskeförvaltningen.
            Han är väldigt kunnig på området. Jag delar mycket av det som
            Jan-
          </note>
          <note>
            Olof Larsson har sagt. Dialekten avslöjar också att det här är
            verkligheten och mycket kunskap som gäller.
          </note>
          <note>
            Jag vill fråga om en sak i betänkandet som mer är en av detaljfrågorna.
            Det handlar om myndighetskontrollen, som också Jan-Olof Larsson
            var inne på.
          </note>
          <note>
            Utskottet skriver i betänkandet: Utskottet som givetvis delar
            synpunkterna i MJ14 från Kristdemokraterna om vikten av enkelhet
            och effektivitet i tillsynen och tydlig rollfördelning mellan
            berörda myndigheter är emellertid inte berett att tillmöteskomma
            motionens yrkanden 3 om utvärdering av den utökade tillsynen och
            kontrollen. Motionen avstyrks också, vilket
          </note>
          <note>
            Jan-Olof här förstärkte.
          </note>
          <note>
            Det är inte särskilt tungt argumenterande för att avslå ett förslag
            om utvärdering. Har du något bättre argument i bakfickan vill
            jag gärna höra det.
          </note>
          <note type="speaker">
            Anf. 130 JAN-OLOF LARSSON (s) replik:
          </note>
          <note>
            Fru talman! Som jag sade i anförandet har Fiskeriverket och Kustbevakningen
            utvecklat ett samarbete för att samordna kontrollverksamheten,
            effektivisera den och göra den så smidig som möjligt. Vi förutsätter
            att när man gör en internkontroll när man jobbar med den frågan.
            Vi behöver inte uppfinna hjulet en gång till.
          </note>
          <note>
            Anf. 131 SVEN GUNNAR PERSSON (kd)
          </note>
          <note>
            replik:
          </note>
          <note>
            Fru talman! Jag vill tacka för svaret, även om det inte gav så
            mycket mer. Kustbevakningen har bland annat uttryckt oro för hur
            detta ska te sig i det remisssvar man skrev på Fiskeriverkets
            utredning i frågan.
          </note>
          <note>
            Det finns risk för dubbelarbete, mer kontroller än nödvändigt
            och gränsdragningsproblem mellan myndigheter och så vidare.
          </note>
          <note>
            Vore det inte lite smart att ta oron på allvar? Det är väl inte
            svårt med en utvärdering efter två år så att inte myndigheter
            lägger för mycket pengar, tid, resurser och människor på detta
            i tider då man ska snåla med resurserna på sådant som är onödigt?
            Kan man inte utvärdera efter två år?
          </note>
          <note type="speaker">
            Anf. 132 JAN-OLOF LARSSON (s) replik:
          </note>
          <note>
            Fru talman! Först och främst är kontrollverksamheten inte onödig.
            Vi har varit överens om att vi verkligen behöver stärka den både
            nationellt och internationellt.
          </note>
          <note>
            Den oro som man känner från Kustbevakningen är jag helt övertygad
            om att man klarar upp sinsemellan i diskussionerna som nu är sjösatta
            och pågår.
          </note>
          <note>
            Anf. 133 Jordbruksminister ANN-CHRISTIN
          </note>
          <note type="speaker">
            NYKVIST (s):
          </note>
          <note>
            Fru talman! En långsiktigt hållbar utveckling med utgångspunkt
            i försiktighetsprincipen har under lång tid varit vägledande för
            den socialdemokratiska fiskeripolitiken. Att vi står inför utmaningar
            när det gäller fisket har blivit uppenbart för många. Vi känner
            alla till torskbeståndens utsatta situation i Östersjön och i
            stora delar av Västerhavet. Det är någonting som redan har framhållits
            här i debatten.
          </note>
          <note>
            Tyvärr finns det flera arter som ligger i riskzonen.
          </note>
          <note>
            Regeringen har därför i nära samarbete med Vänsterpartiet och
            Miljöpartiet drivit en politik som baserar sig på försiktighetsprincipen
            och ekosystemansatsen.
          </note>
          <note>
            Målet är tydligt. Det handlar om att bevara den biologiska mångfalden
            och upprätthålla goda förutsättningar för ett ekonomiskt lönsamt
            fiske.
          </note>
          <note>
            Det handlar då om fisket med binäringar. Det gäller att säkerställa
            att konsumenterna får tillgång till det värdefulla livsmedlet
            som fisk är och se till att det finns förutsättningar för rekreationsverksamhet,
            till exempel i form av fritidsfiske men också friluftsliv.
          </note>
          <note>
            De medel som vi använder för att få en effektiv fiskeriförvaltning
            är främst förvaltnings- och återhämtningsplaner, begränsningar
            av fiskeriansträngningar, fredande av områden, begränsningar av
            fiskeflottan, utveckling av redskap och fångstmetoder och övervakning
            och kontroll.
          </note>
          <note>
            Fisken är en gemensam resurs. Den känner inga nationsgränser.
            Det är vi uppenbarligen överens om.
          </note>
          <note>
            Det framgår av debatten. Det är därför som vi genom arbetet i
            EU och genom det internationella samarbetet kan nå längst med
            att skapa och upprätthålla en långsiktigt hållbar fiskeripolitik.
          </note>
          <note>
            Sverige har gått i bräschen för en mer ansvarsfull fiskeripolitik.
            Vi har i olika sammanhang både inom
          </note>
          <note>
            EU och i andra internationella forum verkat för en långsiktigt
            hållbar förvaltning av fiskebeståndet både i våra egna vatten
            och i på andra ställen.
          </note>
          <note>
            Sverige har varit pådrivande för en hållbar förvaltning av bestånden
            i Östersjön. Det är på svenskt initiativ som vi har fått till
            stånd en aktionsplan för laxen i Östersjön. Här kan vi redan nu
            fullt ut se de positiva effekterna. Även för den omfattande förvaltningsplanen
            för torsken i Östersjön som finns har
          </note>
          <note>
            Sverige varit drivande. Förvaltningsplanen är inte tillräcklig.
            Men det är utan tvekan ett steg i rätt riktning.
          </note>
          <note>
            De initiativ som regeringarna i Sverige, Danmark och Tyskland
            gemensamt har tagit gentemot EU-
          </note>
          <note>
            kommissionen ledde till det förlängda sommarstoppet för trålfisket
            i Östersjön och ett intensifierat arbete för att utveckla selektiva
            redskap. Det är ytterligare exempel på åtgärder som har vidtagits.
          </note>
          <note>
            Regeringen kommer att fortsätta att driva en konsekvent fiskepolitik
            såväl nationellt som internationellt. Vi driver politiken i förvissningen
            om att det är det enda sättet att nå målen. Det är inga piruetter.
            Det är en politik som ger respekt i internationella sammanhang
            och som också har ett stöd hos en bred allmänhet.
          </note>
          <note>
            Den gemensamma fiskeripolitiken inom EU ställer också krav på
            Sverige. Det finns en skyldighet för medlemsländerna att reglera
            fisket och med kontroll och tillräckliga sanktioner säkerställa
            att fiskeribestämmelserna följs.
          </note>
          <note>
            Jag vill inte sticka under stol med att det från EU-
          </note>
          <note>
            kommissionens sida har riktats kritik mot den svenska tillsynen.
            Regeringen har därför under senare tagit en rad initiativ för
            att modernisera och utveckla fiskerikontrollen.
          </note>
          <note>
            En särskild kontrollavdelning har inrättats vid
          </note>
          <note>
            Fiskeriverket. Arbetet med att effektivisera fiskerikontrollen
            har fått hög prioritet. Fiskeriverket har utvecklat en databas
            för registrering, lagring och rapportering av fiskeridata. Man
            har också utvecklat rutiner för samkörning av rapporter om fiskfångster
            och uppgifter om försäljning av fångst.
          </note>
          <note>
            Införandet av satellitkontroll för större fiskefartyg och arbetet
            med ett riskbaserat fiskerikontrollsystem är andra viktiga moment.
            Vidare har nya rutiner införts för fiskestopp och ett effektivare
            system för att fastställa artssammansättning i fångsterna. Också
            inom ramen för Fiskerikommissionen för Östersjön och i samband
            med de årliga bilaterala fiskeförhandlingarna om Östersjön har
            Sverige aktivt drivit kraven på förbättrade kontrollbestämmelser.
          </note>
          <note>
            Genom regeringens proposition om ändringar i fiskelagen tas nu
            ytterligare steg för att anpassa de svenska reglerna till EU:s
            krav. Det handlar också om att ge näringen klara spelregler och
            att utveckla och effektivisera lagstiftningen i takt med den teknologiska
            utvecklingen.
          </note>
          <note>
            Det är i detta sammanhang viktigt att överträdelser beivras med
            påföljder som effektivt berövar de ansvariga det ekonomiska utbytet
            av överträdelsen eller framkallar effekter som står i proportion
            till överträdelsens allvar.
          </note>
          <note>
            Det är till exempel inte rimligt att bötesbeloppet kan uppgå
            till några tusen kronor då värdet på den olovligt landade fångsten
            kanske är hundratusentals kronor. Det är givetvis nödvändigt med
            ett sanktionssystem som skapar respekt för reglerna. Det är i
            ljuset av detta som de föreslagna straffskärpningarna och de administrativa
            sanktionerna ska ses.
          </note>
          <note>
            För mig är det uppenbart att den nuvarande straffskalan inte
            speglar förhållandet att vissa av överträdelserna av fiskelagstiftningen
            är allvarliga brott. De är allvarliga med hänsyn till de värden
            de kan inbringa, men inte minst också genom den stora skada som
            de åsamkar fiskebestånden. Brotten orsakar också minskat förtroende
            för Sverige när det gäller att i internationella sammanhang verka
            för ett ansvarsfullt och långsiktigt hållbart fiske.
          </note>
          <note>
            De nu framlagda förslagen innebär att Fiskeriverkets bemyndigande
            att meddela föreskrifter för fiskevården vidgas till att också
            gälla föreskrifter för fiskets bedrivande. Jag vill framhålla
            att detta är en nyhet och någonting som jag tycker är viktigt.
            De föreslagna åtgärderna ger möjlighet att tidsmässigt jämna ut
            landningarna av fisk. Det är till fördel för industrin som bereder
            fisken och det gör att man kan undvika att fisk onödigtvis går
            till foderindustrin eller kanske till och med dumpas. Det ger
            också konsumenterna förutsättningar att få en jämnare tillgång
            till färsk fisk.
          </note>
          <note>
            Jag har svårt att förstå hur en sådan här bestämmelse skulle
            kunna innebära ett flagrant ingrepp i marknadsmekanismerna, som
            det hävdas i en moderat reservation till utskottsbetänkandet.
            Nuvarande regler innebär att yrkesfiskarna kan ta upp hela kvoten
            mer eller mindre omedelbart. Det är inte alltid möjligt för beredningsindustrin
            att ta emot de mängder av fisk som det kan vara frågan om. Det
            som blir över sedan industrin har tagit sitt går till foder eller
            kanske rentav dumpas. Detta ger också lägre priser för fiskarna.
            När det sedan blir möjligt för industrin att ta emot fisk av den
            aktuella arten kan kvoten redan vara uppfiskad.
          </note>
          <note>
            I det här sammanhanget vill jag påminna om att det inte är ovanligt
            att vi behöver både spelregler och tillsyn för att marknadsekonomin
            ska fungera. Det gäller inte bara på fiskeområdet.
          </note>
          <note>
            Med den föreslagna utvidgningen av Fiskeriverkets bemyndigande
            till att även avse fiskets bedrivande kan vi också åstadkomma
            en bättre hushållning med resurserna och i stor utsträckning se
            till att mer fisk går till mat.
          </note>
          <note>
            Vi har också en regionalpolitisk dimension i detta.
          </note>
          <note>
            Regionala hänsyn kan göra det motiverat att meddela föreskrifter
            om särskild tilldelning av fiskeresurser eller om att fisket ska
            delas upp till exempel genom individuell kvotfördelning eller
            ske inom bestämda områden. Härigenom skapas möjligheter att stärka
            det småskaliga fisket. Det tycker jag är viktigt.
          </note>
          <note>
            För att få bättre kännedom om förekomsten av fisk och kunna anpassa
            fiskets bedrivande till detta lägger regeringen även fram förslag
            om den utökade uppgiftsskyldigheten, som har varit uppe till diskussion
            redan, vid det yrkesmässigt bedrivna fisket och nya regler om
            utfärdande av yrkesfiskelicens.
          </note>
          <note>
            Fru talman! Vi måste i framtiden med gemensamma krafter bevara
            balansen i ekosystemen. Med tillämpning av försiktighetsprincipen
            och ekosystemansatsen kan vi tillförsäkras att bestånden långsiktigt
            kan nyttjas bärkraftigt. De förslag till åtgärder som regeringen
            har lagt fram i sin proposition bidrar till en utveckling i denna
            riktning.
          </note>
          <note>
            Anf. 134 BENGT-ANDERS JOHANS-
          </note>
          <note>
            SON (m) replik:
          </note>
          <note>
            Fru talman! Jag tackar jordbruksministern för att hon är närvarande
            vid debatten - det tycker jag är trevligt!
          </note>
          <note>
            Det har talats mycket om torskfiskestoppet. Enligt min uppfattning
            är inte den frågan föremål för behandling i dag. Frågan var dum
            då och den är lika dum i dag. Här har dessutom regeringen isolerat
            sig i en fråga som gör att Sverige som nation tar skada i de fortsatta
            förhandlingarna, vilket jag beklagar. Denna typ av självspäkelse
            som är så typisk för oss i Sverige för att vi ska kunna ha någon
            sorts bror-duktig-gloria ska vi hålla oss undan från. Vi ska värna
            de svenska intressena.
          </note>
          <note>
            Jag vill återknyta till det som dagens fråga handlar om, nämligen
            dess bedrivande och den statliga styrningen av näringens genomförande
            som jag anser att det är att Fiskeriverket ska kunna tala om var
            fisken ska landas och vilka tider den ska kunna landas etcetera.
            I min värld styrs detta naturligtvis av ett avtal som ska upprättas
            mellan den som plockar upp fångsten och den som ska ta emot den.
            När man dessutom går ned på detaljnivå i skrivningarna - åtminstone
            i betänkandet - om hur man ska hantera fisken på ett visst sätt
            ombord är det för mig lika orimligt som om regeringen skulle gå
            in och via Fiskeriverket beskriva hur mjölk ska transporteras,
            när den ska ankomma till mejeriet etcetera.
          </note>
          <note>
            När det gäller uppgiftslämningsskyldigheten nämnde inte ministern
            någonting om var gränsen går.
          </note>
          <note>
            Det kan tolkas som att det gäller även privatpersoner.
          </note>
          <note>
            Är det så eller är det inte så?
          </note>
          <note>
            Anf. 135 Jordbruksminister ANN-CHRISTIN
          </note>
          <note type="speaker">
            NYKVIST (s) replik:
          </note>
          <note>
            Fru talman! Det verkar som om Bengt-Anders Johansson inte har
            tagit del av debatten om torskfiskestoppet och inte heller av
            de resultat som vi har fått i anslutning till hur frågan har hanterats.
            Det finns ett stort stöd hos allmänheten för att vi måste ha en
            fiskeripolitik som bevarar resurserna. Detta görs för att vi sedan
            ska kunna få en tillväxt av bestånden och kunna ha ett hållbart
            fiske och en fiskerinäring som blomstrar. Det är syftet. Den svenska
            regeringen har tillsammans med den tyska och den danska regeringen
            och med stöd av den finska regeringen drivit förlängningen om
            ett förlängt sommarstopp och fått gehör hos kommissionen. Kommissionen
            har också nu presenterat åtgärder för Västerhavet som är tämligen
            långtgående också när det gäller en återhämtningsplan. Jag vill
            alltså inte säga att vi är isolerade.
          </note>
          <note>
            När det gäller olika regler för att en marknad ska fungera så
            måste man ibland hitta åtgärder mot de så kallade imperfektionerna.
            Här har vi en sådan på det här området. Det har visat sig att
            näringen inte förmår använda resurserna på ett sådant sätt att
            vi kan få ett hållbart fiske. Då är det ett ansvar från statens
            sida att gå in och hjälpa till och skapa sådana förutsättningar
            för näringen att vi kan få ett fiske som fungerar, en beredningsindustri
            som får råvaror och konsumenter som får färsk fisk.
          </note>
          <note>
            Vi har fått lagtekniska synpunkter hur vi har definierat uppgiftsskyldigheten.
            Tanken är att vi i föreskrifter sedan ska utveckla var gränserna
            går för näringsverksamhet. Men jag kan försäkra att detta inte
            kommer att beröra en privatperson. Det handlar om en sådan omfattning
            och varaktighet att fisket kan betecknas som yrkesmässigt och
            som föremål för näringsverksamhet.
          </note>
          <note>
            Anf. 136 BENGT-ANDERS JOHANS-
          </note>
          <note>
            SON (m) replik:
          </note>
          <note>
            Fru talman! Jag vill ta ur jordbruksministern att jag inte skulle
            ha tagit del av debatten om torskfiskestoppet. Jag har på ort
            och ställe i Bryssel talat med mina kolleger i regionkommittén
            och fått information om hur de betraktar Sveriges utspel i frågan.
            Jag kan garantera att det definitivt inte har stärkt Sveriges
            ställning i det fortsatta agerandet. Det är detta som jag beklagar.
            Sedan är det möjligt att regeringen kan göra vissa vinster hos
            konsumenter som inte har förstått helheten.
          </note>
          <note>
            Däremot välkomnar jag regeringens ansträngningar att via EU skapa
            gemensamma regler. Det efterlyste vi direkt när frågan kom upp
            och det välkomnar jag. Det är där vi är, och där skulle vi ha
            varit från början. Då hade vi behållit vår trovärdighet. Men det
            här är bra!
          </note>
          <note>
            Fru talman! Jag blir beklämd när jag hör jordbruksministerns
            krav att det måste styras av staten.
          </note>
          <note>
            Vad jag förstår har man inte försökt att skapa en annan tingens
            ordning via resonemang och avtal mellan parterna i industrin,
            utan man går in med statlig styrning här. Det är detta som vi
            har vänt oss emot.
          </note>
          <note>
            Sedan välkomnar jag svaret att det inte gäller privatpersoner.
            Jag är måhända skadad i viss mån eftersom jag professionellt har
            sysslat med skattelagstiftning i 16 år. Tillräckligt många oprecisa
            beslut har fattats i denna kammare som människor får lida omåttligt
            av. Det här var på väg att bli ett sådant. Jag utgår nu ifrån
            att ministerns utfästelse om att man ska friskriva det som absolut
            inte kan komma i fråga och därigenom undvika en massa tolkningsproblem
            kommer att infrias.
          </note>
          <note>
            Anf. 137 Jordbruksminister ANN-CHRISTIN
          </note>
          <note type="speaker">
            NYKVIST (s) replik:
          </note>
          <note>
            Fru talman! Vi har olika uppfattningar om effekterna på värderingen
            av de svenska insatserna när det gäller torskfiskestoppet. Jag
            är av den bestämda uppfattningen att vi har fått respekt för detta
            och att vår hållning har påverkat utvecklingen, bland annat i
          </note>
          <note>
            Östersjön men också när det gäller resonemangen inom EU. Vi är
            helt överens om att det i första hand är den internationella vägen
            vi ska gå och att det är internationella åtgärder som behövs.
          </note>
          <note>
            När det gäller frågan om uppgiftsskyldigheten måste man komma
            ihåg vad det är för problem vi vill lösa. Det här handlar ju också
            om att bevara resurserna. I dag landas en stor del av den fisk
            som landas yrkesmässigt på ett sådant sätt att den inte behöver
            registreras. Det är ett problem för oss som vi måste åtgärda.
            Det gör vi genom den här regeln om uppgiftsskyldighet. Jag medger
            att vi har haft problem med den precisa lagtekniska utformningen.
            Det löser vi nu genom att fylla ut bestämmelsen med föreskrifter,
            något som inte är ovanligt när vi lagstiftar.
          </note>
          <note type="speaker">
            Anf. 138 SVERKER THORÉN (fp) replik:
          </note>
          <note>
            Herr talman! Även jag vill tacka jordbruksministern för att hon
            är närvarande och deltar i den här viktiga debatten.
          </note>
          <note>
            Jag vill anknyta till lite av det som vi har diskuterat här förut.
          </note>
          <note>
            Jordbruksministern säger att vi kan gå längst i
          </note>
          <note>
            EU-arbetet och att Sverige har varit pådrivande. Det har inte
            varit några piruetter, och det ger respekt inom
          </note>
          <note>
            EU.
          </note>
          <note>
            Jag skulle vilja att jordbruksministern utvecklar det här med
            Sveriges trovärdighet i de viktiga frågor som gäller naturresurser
            i havet mot bakgrunden att vi i Berlin i september hade nått det
            som Sverige hade kämpat för i kanske ett decennium. Vi hade nästan
            alla länder runt Östersjön med oss. De hade gått med på rejäla
            begränsningar av fisket, större storlekar på fisk och selektiva
            redskap. Sedan fick de detta budskap från de svenska förhandlarna
            om nolluttag och att man skulle kräva det av de andra också. Det
            skulle vara intressant om jordbruksministern utvecklade den fråga
            som Jan Andersson ställde tidigare om vår trovärdighet mot den
            bakgrunden att vi sedan fick ett högre uttag än vi hade nått om
            vi hade hållit fast vid de förhandlingar som pågick.
          </note>
          <note>
            Anf. 139 Jordbruksminister ANN-CHRISTIN
          </note>
          <note type="speaker">
            NYKVIST (s) replik:
          </note>
          <note>
            Herr talman! Det är uppenbart att vi har ett problem med bestånden
            i Östersjön. Vi gjorde en riktig bedömning när vi hade de här
            förhandlingarna. Vi har fått bekräftat senare att situationen
            går åt fel håll. Vi har mycket stora problem i Östersjön, och
            vi har säkert ännu större problem i Västerhavet. Man måste titta
            på vad det är för problem vi ska lösa. Slutsatsen har blivit att
            försöka freda torsken under en period så att vi kan få bestånden
            att växa till. Det gäller just de fiskar som ska leka och ge oss
            större fångster i framtiden. Jag tycker att Gunnar Goude gav oss
            en hel del bra fakta om torskens storlek och vad som krävs för
            att vi ska kunna fiska uthålligt.
          </note>
          <note>
            Sedan kan man alltid säga att vi hade nått ett annat resultat
            när det gäller hur stora kvoter vi ska ta ut och så vidare, men
            det vet vi ingenting om. Vi gjorde den bedömningen att det effektivaste
            var att driva ett stopp under en begränsad tid för att säkra bestånden.
          </note>
          <note type="speaker">
            Anf. 140 SVERKER THORÉN (fp) replik:
          </note>
          <note>
            Herr talman! I det här svaret läser jag in ett medgivande av
            att vår trovärdighet skadades ganska allvarligt av vårt förhållningssätt.
            Då är det intressant att veta hur regeringen har arbetat därefter
            för att återfå den här trovärdigheten så att vi kan gå framåt.
            Om man talar med människor som upplevde detta säger de att vår
            trovärdighet skadades. Hur har regeringen förändrat arbetsätt
            i Bryssel och på annat sätt för att återupprätta den förlorade
            trovärdigheten?
          </note>
          <note>
            Anf. 141 Jordbruksminister ANN-CHRISTIN
          </note>
          <note type="speaker">
            NYKVIST (s) replik:
          </note>
          <note>
            Herr talman! Jag tycker att trovärdigheten visar sig i de konkreta
            resultaten. Under den här våren har vi tillsammans med de danska
            och tyska regeringarna fört en diskussion med EU-kommissionen
            och, men stöd också av Finland, förmått kommissionen att gå vägen
            via ett förlängt sommarstopp. Man medger att situationen för torsken
            och delvis också för plattfisken i Östersjön är akut. När man
            resonerar kring
          </note>
          <note>
            Västerhavet, där vi tillsammans med Tyskland drev frågan om ett
            stopp för torskfisket, tycker jag att det visar sig att vi har
            respekt med oss.
          </note>
          <note>
            Det här är svåra beslut. Precis som vi talade om tidigare berör
            det enskilda näringsidkare. Man måste göra en avvägning mellan
            hur det påverkar enskilda näringsidkare i det korta perspektivet
            och vad man sedan får igen i det långa perspektivet. Jag menar
            att situationen för vissa bestånd är så akut att det är en ansvarsfull
            politik att verka för ett uppehåll under en begränsad för att
            sedan kunna få ett större uttag av den här värdefulla resursen.
          </note>
          <note>
            Anf. 142 SVEN GUNNAR PERSSON (kd)
          </note>
          <note>
            replik:
          </note>
          <note>
            Herr talman! Jag vill naturligtvis också stämma in i hyllningskören
            till jordbruksministern som befinner sig i kammaren, även om det
            kanske ska vara mer naturligt förekommande så att man slipper
            berömma varje gång. Hur som helst så är det trevligt.
          </note>
          <note>
            Det är intressant att höra att jordbruksministern nu anser att
            det är på det internationella planet som de viktigaste förändringarna
            kan uppnås. Det har vi tyckt hela tiden, men så det lät det inte
            från jordbruksministern i höstas. Då var det Sveriges ensidiga
            insatser som gällde. Det är en välkommen omsvängning. Den stora
            skillnaden mot tidigare är att kommissionen nu står bakom och
            alla länder är med. Det är inte så att fiskefartyg från andra
            länder kan komma och fiska upp de svenska kvoterna som det då
            fanns risk för.
          </note>
          <note>
            Sedan tar jordbruksministern åt sig äran av utvecklingen av mer
            selektiva redskap. Om jag inte har fått alldeles fel information
            har näringen drivit på ganska mycket själv här. Vore det inte
            hedervärt om jordbruksministern här i kammaren kunde ge det erkännandet
            till en hårt prövad näring?
          </note>
          <note>
            Till sist har jag några frågor om uppgiftsskyldigheten. Jordbruksministern
            säger att en stor del av fisket är oregistrerat och tas upp på
            det sättet. Är det verkligen så? Kan det vara en stor del? Hur
            stor del?
          </note>
          <note>
            Finns det belagt på något sätt? Är det inte snarare en klåfingrighet
            att enskilda fiskevattensinnehavare ska anmäla varenda fångst
            som man säljer vidare? Vore det inte bättre att vänta till hösten
            när jordbruksministern ändå ska roa oss med ytterligare en proposition
            och göra klart de här med Lagrådet? Då skulle vi få tydlighet
            och klarhet och slippa gränsdragningsproblem och risken för överkontroll.
            Varför inte vänta till hösten och få en bättre proposition på
            det här området?
          </note>
          <note>
            Anf. 143 Jordbruksminister ANN-CHRISTIN
          </note>
          <note type="speaker">
            NYKVIST (s) replik:
          </note>
          <note>
            Herr talman! När det gäller hur vi ska verka för att få en bra
            fiskeripolitik är det ingen ny inställning från regeringens sida
            att vi i första hand ska driva våra frågor inom EU och i internationella
            forum. Det är en politik som vi har arbetat med under lång tid.
          </note>
          <note>
            Sedan måste man ändå vara beredd att pröva andra åtgärder om
            man märker att man inte kommer fram i den takt man bedömer nödvändig
            för att uppnå sina mål. I det här fallet gällde det framför allt
            att rädda torskbestånden i Östersjön. Jag ser ingen motsättning
            i detta, och det är inte någon ny politik från regeringens sida.
          </note>
          <note>
            När det gäller de selektiva redskapen vill jag gärna stämma in
            i hyllningen till branschen. Särskilt från svensk sida har man
            varit mycket aktiv när det gällt att hjälpa till med utvecklingen
            av de här redskapen.
          </note>
          <note>
            Det har bidragit till att vi mycket konkret har kunnat driva
            de här frågorna i de internationella politiska sammanhangen. Jag
            hoppas att vi nu vid den konferens som ska hållas i Kraków under
            sommaren kan ta ett steg fram mot en trål som är mer selektiv.
          </note>
          <note>
            Vad sedan gäller uppgiftsskyldigheten är det inte fråga om någon
            klåfingrighet. Jag har inga siffror på hur stor del av fiskevattnen
            som är privata respektive enskilda, men det skulle med tanke på
            att fisken inte känner några gränser utan rör sig fritt i vattnen
            vara helt oacceptabelt att vi inte skulle ha en registrering av
            de fångster som vi gör i dessa vatten. Hela syftet är ju att vi
            ska få en hållbar utveckling. Jag ser detta som något mycket naturligt,
            som alla borde tycka skulle vara värdefullt och som också ger
            en likvärdig behandling.
          </note>
          <note>
            Anf. 144 SVEN GUNNAR PERSSON (kd)
          </note>
          <note>
            replik:
          </note>
          <note>
            Herr talman! Jag vill tacka jordbruksministern inte minst för
            det erkännande som hon ger branschen för det arbete som den utför
            och som visar att den verkligen vill något. Det finns en trovärdighet
            i arbetet för ett långsiktigt hållbart fiske också från branschens
            sida. Jag tycker dock att det i frågan om uppgiftsskyldigheten
            är lite märkligt att man utan underlag för hur stor del av fångsten
            som tas upp oregistrerat föreslår en åtgärd som Lagrådet tycker
            är bekymmersam därför att den skapar oklarheter och gränsdragningssvårigheter.
            Varför inte ta tillbaka den åtgärden och komma igen med ett förslag
            som lagstiftningsmässigt är okej?
          </note>
          <note>
            Anf. 145 Jordbruksminister ANN-CHRISTIN
          </note>
          <note type="speaker">
            NYKVIST (s) replik:
          </note>
          <note>
            Herr talman! Det är alltid svårt att skriva klara och tydliga
            lagar. Vi strävar givetvis efter sådana, men vi för hela tiden
            olika typer av lagtekniska diskussioner.
          </note>
          <note>
            Det är vardagen i departementen. Jag tycker inte att man ska
            överdriva den här problematiken. Vi har i stället pekat på att
            vi förtydligar det här och fyller ut bestämmelser med hjälp av
            föreskrifter.
          </note>
          <note>
            Med tanke på att vi från regeringens sida bedömer det som angeläget
            att kunna registrera de här fångsterna har det inte varit rimligt
            att avvakta och göra en ny utredning utan vi har gått vägen via
            föreskrifter.
          </note>
          <note>
            Vi menar att detta är fullt godtagbart och att det kommer att
            ge goda resultat.
          </note>
          <note type="speaker">
            Anf. 146 GUNNAR GOUDE (mp) replik:
          </note>
          <note>
            Herr talman! Även jag är naturligtvis glad över att jordbruksministern
            deltar i vår debatt. Jag är också glad över utgångspunkten för
            ditt anförande: bibehållen balans i ekosystemet. Det är något
            som naturligtvis också Miljöpartiet gärna ställer sig bakom.
          </note>
          <note>
            Jag har en fråga om möjligheterna att bibehålla denna balans
            i ekosystemet. Det är en svårighet att vi inte kan tillräckligt
            mycket om Östersjön. Du nämner att forskning och utveckling på
            redskapssidan fått ett positivt bemötande från branscherna. De
            har en god tradition i detta avseende. De har bakåt i tiden, också
            historiskt sett, gjort mycket stora insatser, men då har målet
            varit att maximera fångsten. Det är man duktig på. Nu är man dessutom
            duktig på att selektera fångsten.
          </note>
          <note>
            Den nya lagstiftningen ger oss fördelar när det gäller möjligheter
            att kontrollera fångsterna, till exempel arterna i de fångster
            som tas upp. Vad jag undrar lite grann är: Hur kan man knyta den
            här ökade uppmärksamheten på vad fiskerinäringen sysslar med i
            vardagen till den marinbiologiska forskning som vi har? Den är
            för närvarande lite pressad i Sverige. Det är ett område som ekonomiskt
            kanske inte är så välbeställt.
          </note>
          <note>
            Hur kan man få fram resurser för att knyta den forskningen till
            det utvecklingsarbete som finns inom fiskerinäringen? Alltså:
            Vilka effekter på ekosystemet har de fångstmetoder som är i bruk?
          </note>
          <note>
            Anf. 147 Jordbruksminister ANN-CHRISTIN
          </note>
          <note type="speaker">
            NYKVIST (s) replik:
          </note>
          <note>
            Herr talman! Jag håller med om att forskningen på det här området
            är mycket angelägen. Ska man ha en bra utgångspunkt för politiken
            är den biologiska rådgivningen central. Vi har i regeringens politik
            lutat oss just mot den biologiska rådgivningen. Vi har i
          </note>
          <note>
            EU-sammanhang också diskuterat hur man kan stärka
          </note>
          <note>
            ICES i olika sammanhang. Det handlar då kanske inte bara om resurserna
            för forskningen utan också om hur man administrativt ska stärka
            forskningsorganisationerna, så att de ska fungera bra.
          </note>
          <note>
            Jag har inte i dag något givet svar på hur man ska klara den
            här kopplingen, men jag tycker att det är en viktig fråga, som
            jag gärna tar till mig för fortsatt diskussion inför de prioriteringar
            som vi har framför oss när det gäller insatser för forskningen.
          </note>
          <note type="speaker">
            Anf. 148 GUNNAR GOUDE (mp) replik:
          </note>
          <note>
            Herr talman! Några ledamöter av utskottet har när vi pratat om
            jakt varit inne på tanken att man borde inrätta ett jaktvårdsråd
            som skulle kunna ge naturvårdsaspekter på och råd om jakt. Man
            kunde också tänka sig att ha något motsvarande för fisket, med
            tyngdpunkten på problematiken kring ekosystemet. Utifrån kunskapen
            om detta skulle man kunna ge råd.
          </note>
          <note>
            Vi har i Sverige förutom en mycket god marinbiologisk forskning
            - vi är duktiga på detta - också
          </note>
          <note>
            Marinen, som jag höll på att säga skulle kunna användas till
            något nyttigt. Den har en kunskap som man skulle kunna utnyttja
            i det här sammanhanget.
          </note>
          <note>
            Det gäller till exempel sådant som kunskaper om hur fiskar rör
            sig i Östersjön. Vi vet ganska lite om detta.
          </note>
          <note>
            Laxen har studerats något så när, men vi känner till ganska lite
            om många arters rörlighet över olika områden. Marinen skulle vara
            perfekt när det gäller att hjälpa till med detta.
          </note>
          <note>
            Min fråga är om jordbruksministern är villig att spränga barriärerna
            mot de övriga departementen och försöka få till stånd en samlad
            insats för något så angeläget som ökad kunskap kring ekosystemet.
            Det gäller också insatser från de marinbiologiska institutionerna,
            Försvaret och andra organ som jag inte för tillfället kan räkna
            upp.
          </note>
          <note>
            Anf. 149 Jordbruksminister ANN-CHRISTIN
          </note>
          <note type="speaker">
            NYKVIST (s) replik:
          </note>
          <note>
            Herr talman! Man kan inte ha något annat än en positiv inställning
            till strävanden efter att få ökad kunskap. Givetvis är det något
            som jag ställer mig mycket positiv till. Frågan vilka olika lösningar
            som vi kan hitta och vilken väg vi ska gå vill jag lämna obesvarad.
            Jag får återkomma när vi har en bättre information.
          </note>
          <note>
            Överläggningen var härmed avslutad.
          </note>
          <note>
            (Beslut fattades under 13 §.)
          </note>
          <note>
            Ajournering
          </note>
          <note>
            Kammaren beslutade kl. 15.19 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            12 § Beslut om ärenden som slutdebatterats den 8 maj
          </note>
          <note>
            KU23 Statlig förvaltning
          </note>
          <note>
            Punkt 2 (Bemötandefrågor)
          </note>
          <note>
            1. utskottet
          </note>
          <note>
            2. res. 1 (c)
          </note>
          <note>
            Votering:
          </note>
          <note>
            278 för utskottet
          </note>
          <note>
            18 för res. 1
          </note>
          <note>
            1 avstod
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 126 s, 45 m, 39 fp, 29 kd, 25 v, 14 mp
          </note>
          <note>
            För res. 1: 18 c
          </note>
          <note>
            Avstod: 1 s
          </note>
          <note>
            Frånvarande: 17 s, 10 m, 9 fp, 4 kd, 5 v, 4 c, 3 mp
          </note>
          <note>
            Kenth Högström (s) anmälde att han avsett att rösta ja men markerats
            ha avstått från att rösta.
          </note>
          <note>
            Punkt 3 (Utvidgad skyldighet att meddela skriftligt beslut)
          </note>
          <note>
            1. utskottet
          </note>
          <note>
            2. res. 2 (v, c, mp)
          </note>
          <note>
            Votering:
          </note>
          <note>
            240 för utskottet
          </note>
          <note>
            57 för res. 2
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 45 m, 39 fp, 29 kd
          </note>
          <note>
            För res. 2: 25 v, 18 c, 14 mp
          </note>
          <note>
            Frånvarande: 17 s, 10 m, 9 fp, 4 kd, 5 v, 4 c, 3 mp
          </note>
          <note>
            Punkt 4 (Dröjsmålstalan)
          </note>
          <note>
            1. utskottet
          </note>
          <note>
            2. res. 3 (m, fp, kd, c)
          </note>
          <note>
            Votering:
          </note>
          <note>
            166 för utskottet
          </note>
          <note>
            131 för res. 3
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 25 v, 14 mp
          </note>
          <note>
            För res. 3: 45 m, 39 fp, 29 kd, 18 c
          </note>
          <note>
            Frånvarande: 17 s, 10 m, 9 fp, 4 kd, 5 v, 4 c, 3 mp
          </note>
          <note>
            Punkt 11 (Tillsättning av högre statliga tjänster)
          </note>
          <note>
            1. utskottet
          </note>
          <note>
            2. res. 7 (m, fp, kd, mp)
          </note>
          <note>
            Votering:
          </note>
          <note>
            171 för utskottet
          </note>
          <note>
            126 för res. 7
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 25 v, 18 c, 1 mp
          </note>
          <note>
            För res. 7: 45 m, 39 fp, 29 kd, 13 mp
          </note>
          <note>
            Frånvarande: 17 s, 10 m, 9 fp, 4 kd, 5 v, 4 c, 3 mp
          </note>
          <note>
            Punkt 18 (Opinionsbildande myndigheter)
          </note>
          <note>
            1. utskottet
          </note>
          <note>
            2. res. 11 (m, fp, kd, c)
          </note>
          <note>
            Votering:
          </note>
          <note>
            166 för utskottet
          </note>
          <note>
            130 för res. 11
          </note>
          <note>
            53 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 25 v, 14 mp
          </note>
          <note>
            För res. 11: 44 m, 39 fp, 29 kd, 18 c
          </note>
          <note>
            Frånvarande: 17 s, 11 m, 9 fp, 4 kd, 5 v, 4 c, 3 mp
          </note>
          <note>
            Punkt 21 (Vegetarisk och vegansk mat)
          </note>
          <note>
            1. utskottet
          </note>
          <note>
            2. res. 13 (mp)
          </note>
          <note>
            Votering:
          </note>
          <note>
            279 för utskottet
          </note>
          <note>
            17 för res. 13
          </note>
          <note>
            53 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 45 m, 37 fp, 29 kd, 24 v, 17 c
          </note>
          <note>
            För res. 13: 2 fp, 1 v, 14 mp
          </note>
          <note>
            Frånvarande: 17 s, 10 m, 9 fp, 4 kd, 5 v, 5 c, 3 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            13 § Beslut om ärenden som slutdebatterats vid dagens sammanträde
          </note>
          <note>
            SkU13 Mervärdesskatteregler för elektronisk handel samt för radio-
            och TV-sändningar
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (En lägre skattesats för viss elektronisk handel)
          </note>
          <note>
            1. utskottet
          </note>
          <note>
            2. res. (kd)
          </note>
          <note>
            Votering:
          </note>
          <note>
            267 för utskottet
          </note>
          <note>
            29 för res.
          </note>
          <note>
            53 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 45 m, 38 fp, 25 v, 18 c, 14 mp
          </note>
          <note>
            För res.: 29 kd
          </note>
          <note>
            Frånvarande: 17 s, 10 m, 10 fp, 4 kd, 5 v, 4 c, 3 mp
          </note>
          <note>
            SkU14 Skattefri kapitalvinst och utdelning på näringsbetingade
            andelar
          </note>
          <note>
            Punkt 1 (Företagsägda kapitalplaceringsandelar)
          </note>
          <note>
            1. utskottet
          </note>
          <note>
            2. res. 1 (fp, m, kd)
          </note>
          <note>
            Votering:
          </note>
          <note>
            167 för utskottet
          </note>
          <note>
            129 för res. 1
          </note>
          <note>
            53 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 25 v, 1 c, 14 mp
          </note>
          <note>
            För res. 1: 45 m, 39 fp, 29 kd, 16 c
          </note>
          <note>
            Frånvarande: 17 s, 10 m, 9 fp, 4 kd, 5 v, 5 c, 3 mp
          </note>
          <note>
            Punkt 4 (Schablongränsen för näringsbetingat innehav)
          </note>
          <note>
            1. utskottet
          </note>
          <note>
            2. res. 5 (v)
          </note>
          <note>
            Votering:
          </note>
          <note>
            233 för utskottet
          </note>
          <note>
            25 för res. 5
          </note>
          <note>
            39 avstod
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 45 m, 29 kd, 18 c, 14 mp
          </note>
          <note>
            För res. 5: 25 v
          </note>
          <note>
            Avstod: 39 fp
          </note>
          <note>
            Frånvarande: 17 s, 10 m, 9 fp, 4 kd, 5 v, 4 c, 3 mp
          </note>
          <note>
            Punkt 7 (Kvittningsfålla för fastigheter)
          </note>
          <note>
            1. utskottet
          </note>
          <note>
            2. res. 9 (fp, m, kd)
          </note>
          <note>
            Votering:
          </note>
          <note>
            166 för utskottet
          </note>
          <note>
            130 för res. 9
          </note>
          <note>
            53 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 25 v, 1 c, 13 mp
          </note>
          <note>
            För res. 9: 45 m, 39 fp, 29 kd, 17 c
          </note>
          <note>
            Frånvarande: 17 s, 10 m, 9 fp, 4 kd, 5 v, 4 c, 4 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU16 Administrativa avgifter på skatte- och tullområdet, m.m.
          </note>
          <note>
            Punkt 1 (Administrativa avgifter på skatte- och tullområdet,
            m.m.)
          </note>
          <note>
            1. utskottet
          </note>
          <note>
            2. res. (fp, m, kd, c)
          </note>
          <note>
            Votering:
          </note>
          <note>
            166 för utskottet
          </note>
          <note>
            131 för res.
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 25 v, 14 mp
          </note>
          <note>
            För res.: 45 m, 39 fp, 29 kd, 18 c
          </note>
          <note>
            Frånvarande: 17 s, 10 m, 9 fp, 4 kd, 5 v, 4 c, 3 mp
          </note>
          <note>
            Punkt 2
          </note>
          <note>
            Kammaren biföll utskottets förslag.
          </note>
          <note>
            JuU14 EG:s bevisupptagningsförordning
          </note>
          <note>
            Kammaren biföll utskottets förslag.
          </note>
          <note>
            JuU15 Godkännande av rambeslut om frysning
          </note>
          <note>
            Punkt 1 (Godkännande av rambeslut om verkställighet i Europeiska
            unionen av beslut om frysning av egendom eller bevismaterial)
          </note>
          <note>
            1. utskottet
          </note>
          <note>
            2. res. (m)
          </note>
          <note>
            Votering:
          </note>
          <note>
            249 för utskottet
          </note>
          <note>
            45 för res.
          </note>
          <note>
            3 avstod
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 39 fp, 28 kd, 25 v, 18 c, 12 mp
          </note>
          <note>
            För res.: 45 m
          </note>
          <note>
            Avstod: 1 kd, 2 mp
          </note>
          <note>
            Frånvarande: 17 s, 10 m, 9 fp, 4 kd, 5 v, 4 c, 3 mp
          </note>
          <note>
            LU15 Effektivare pantbrevshantering, m.m.
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Kreditsäkerhet i byggnader på annans mark)
          </note>
          <note>
            1. utskottet
          </note>
          <note>
            2. res. (fp)
          </note>
          <note>
            Votering:
          </note>
          <note>
            258 för utskottet
          </note>
          <note>
            38 för res.
          </note>
          <note>
            53 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 45 m, 29 kd, 25 v, 18 c, 14 mp
          </note>
          <note>
            För res.: 38 fp
          </note>
          <note>
            Frånvarande: 17 s, 10 m, 10 fp, 4 kd, 5 v, 4 c, 3 mp
          </note>
          <note>
            LU16 Immaterialrättsliga frågor
          </note>
          <note>
            Punkt 9 (Statens engagemang i STIM)
          </note>
          <note>
            1. utskottet
          </note>
          <note>
            2. res. 3 (m, c)
          </note>
          <note>
            Votering:
          </note>
          <note>
            199 för utskottet
          </note>
          <note>
            98 för res. 3
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 3 fp, 29 kd, 25 v, 1 c, 14 mp
          </note>
          <note>
            För res. 3: 45 m, 36 fp, 17 c
          </note>
          <note>
            Frånvarande: 17 s, 10 m, 9 fp, 4 kd, 5 v, 4 c, 3 mp
          </note>
          <note>
            Rigmor Stenmark (c) anmälde att hon avsett att rösta nej men
            markerats ha röstat ja.
          </note>
          <note>
            Punkt 11 (Arenarätt)
          </note>
          <note>
            1. utskottet
          </note>
          <note>
            2. res. 4 (m, kd)
          </note>
          <note>
            Votering:
          </note>
          <note>
            223 för utskottet
          </note>
          <note>
            73 för res. 4
          </note>
          <note>
            53 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 39 fp, 1 kd, 25 v, 18 c, 13 mp
          </note>
          <note>
            För res. 4: 45 m, 28 kd
          </note>
          <note>
            Frånvarande: 17 s, 10 m, 9 fp, 4 kd, 5 v, 4 c, 4 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SoU13 Med tvång och god vilja - vad gör Statens institutionsstyrelse?
          </note>
          <note>
            Punkt 2 (En översyn av missbrukarvårdens organisation m.m.)
          </note>
          <note>
            1. utskottet
          </note>
          <note>
            2. res. 2 (kd, c)
          </note>
          <note>
            3. res. 1 (fp)
          </note>
          <note>
            Förberedande votering:
          </note>
          <note>
            49 för res. 2
          </note>
          <note>
            38 för res. 1
          </note>
          <note>
            210 avstod
          </note>
          <note>
            52 frånvarande
          </note>
          <note>
            Christer Winbäck (fp) anmälde att han avsett att rösta nej men
            markerats ha röstat ja.
          </note>
          <note>
            Kammaren biträdde res. 2.
          </note>
          <note>
            Huvudvotering:
          </note>
          <note>
            211 för utskottet
          </note>
          <note>
            47 för res. 2
          </note>
          <note>
            39 avstod
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 45 m, 25 v, 14 mp
          </note>
          <note>
            För res. 2: 29 kd, 18 c
          </note>
          <note>
            Avstod: 39 fp
          </note>
          <note>
            Frånvarande: 17 s, 10 m, 9 fp, 4 kd, 5 v, 4 c, 3 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            MJU16 Ändringar i fiskelagen, m.m.
          </note>
          <note>
            Punkt 1 (Föreskrifter för fiskets bedrivande)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            252 för utskottet
          </note>
          <note>
            45 för res. 1
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 39 fp, 29 kd, 25 v, 18 c, 14 mp
          </note>
          <note>
            För res. 1: 45 m
          </note>
          <note>
            Frånvarande: 17 s, 10 m, 9 fp, 4 kd, 5 v, 4 c, 3 mp
          </note>
          <note>
            Punkt 2 (Hållbart fiske m.m.)
          </note>
          <note>
            1. utskottet
          </note>
          <note>
            2. res. 2 (fp, kd)
          </note>
          <note>
            3. res. 3 (v, mp)
          </note>
          <note>
            Förberedande votering:
          </note>
          <note>
            70 för res. 2
          </note>
          <note>
            37 för res. 3
          </note>
          <note>
            188 avstod
          </note>
          <note>
            54 frånvarande
          </note>
          <note>
            Kammaren biträdde res. 2.
          </note>
          <note>
            Lars Ångström (mp) anmälde att han avsett att rösta nej men markerats
            ha avstått från att rösta.
          </note>
          <note>
            Huvudvotering:
          </note>
          <note>
            189 för utskottet
          </note>
          <note>
            68 för res. 2
          </note>
          <note>
            39 avstod
          </note>
          <note>
            53 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 44 m, 18 c
          </note>
          <note>
            För res. 2: 39 fp, 29 kd
          </note>
          <note>
            Avstod: 25 v, 14 mp
          </note>
          <note>
            Frånvarande: 17 s, 11 m, 9 fp, 4 kd, 5 v, 4 c, 3 mp
          </note>
          <note>
            Punkt 3 (Begränsning av foderfisket)
          </note>
          <note>
            1. utskottet
          </note>
          <note>
            2. res. 4 (fp)
          </note>
          <note>
            3. res. 5 (v, mp)
          </note>
          <note>
            Förberedande votering:
          </note>
          <note>
            40 för res. 4
          </note>
          <note>
            39 för res. 5
          </note>
          <note>
            218 avstod
          </note>
          <note>
            52 frånvarande
          </note>
          <note>
            Kammaren biträdde res. 4.
          </note>
          <note>
            Huvudvotering:
          </note>
          <note>
            219 för utskottet
          </note>
          <note>
            39 för res. 4
          </note>
          <note>
            39 avstod
          </note>
          <note>
            52 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 45 m, 29 kd, 18 c
          </note>
          <note>
            För res. 4: 39 fp
          </note>
          <note>
            Avstod: 25 v, 14 mp
          </note>
          <note>
            Frånvarande: 17 s, 10 m, 9 fp, 4 kd, 5 v, 4 c, 3 mp
          </note>
          <note>
            Punkt 6 (Uppgiftsskyldighet)
          </note>
          <note>
            1. utskottet
          </note>
          <note>
            2. res. 8 (kd)
          </note>
          <note>
            3. res. 9 (c)
          </note>
          <note>
            Förberedande votering:
          </note>
          <note>
            29 för res. 8
          </note>
          <note>
            19 för res. 9
          </note>
          <note>
            248 avstod
          </note>
          <note>
            53 frånvarande
          </note>
          <note>
            Kammaren biträdde res. 8.
          </note>
          <note>
            Huvudvotering:
          </note>
          <note>
            207 för utskottet
          </note>
          <note>
            29 för res. 8
          </note>
          <note>
            60 avstod
          </note>
          <note>
            53 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 127 s, 3 m, 38 fp, 25 v, 14 mp
          </note>
          <note>
            För res. 8: 29 kd
          </note>
          <note>
            Avstod: 41 m, 1 fp, 18 c
          </note>
          <note>
            Frånvarande: 17 s, 11 m, 9 fp, 4 kd, 5 v, 4 c, 3 mp
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            Meddelande om votering torsdagen den 15 maj
          </note>
          <note>
            Talmannen meddelade att voteringen torsdagen den 15 maj kl. 12.00
            skulle utgå.
          </note>
          <note>
            Voteringen kl. 17.00 skulle äga rum enligt tidigare planering.
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            2002/03:78 Upphävande av 1988 års EFTA-
          </note>
          <note>
            konvention om ömsesidigt godtagande av provningsresultat och
            bevis om överensstämmelse m.m.
          </note>
          <note>
            2002/03:112 Rätt att lyfta konkursförvaltararvode
          </note>
          <note>
            2002/03:116 Tredimensionell fastighetsindelning
          </note>
          <note>
            15 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 12 maj
          </note>
          <note>
            2002/03:417 av Tobias Billström (m) till statsrådet
          </note>
          <note>
            Jan O Karlsson
          </note>
          <note>
            Flyktingmottagandet
          </note>
          <note>
            Interpellationen redovisas i bilaga som fogas till riksdagens
            snabbprotokoll tisdagen den 20 maj.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 14 maj
          </note>
          <note>
            2002/03:926 av Rune Berglund (s) till socialminister
          </note>
          <note>
            Lars Engqvist
          </note>
          <note>
            Personal i äldreomsorgen
          </note>
          <note>
            2002/03:927 av Tomas Högström (m) till utbildningsminister Thomas
            Östros
          </note>
          <note>
            Möjligheterna att starta friskolor
          </note>
          <note>
            2002/03:928 av Carl-Axel Johansson (m) till statsrådet Ulrica
            Messing
          </note>
          <note>
            Utbyggnad av E 6
          </note>
          <note>
            2002/03:929 av Anna Grönlund (fp) till näringsminister Leif Pagrotsky
          </note>
          <note>
            Turismen i norra Sverige
          </note>
          <note>
            2002/03:930 av Maria Öberg (s) till jordbruksminister Ann-Christin
            Nykvist
          </note>
          <note>
            Statliga bolags hemsidor
          </note>
          <note>
            2002/03:931 av Maria Öberg (s) till jordbruksminister Ann-Christin
            Nykvist
          </note>
          <note>
            Skyddsjakt beträffande älg
          </note>
          <note>
            2002/03:932 av Anita Sidén (m) till justitieminister
          </note>
          <note>
            Thomas Bodström
          </note>
          <note>
            Fentanyl
          </note>
          <note>
            2002/03:933 av Elizabeth Nyström (m) till justitieminister Thomas
            Bodström
          </note>
          <note>
            Skydd för den sexuella integriteten
          </note>
          <note>
            2002/03:934 av Maria Hassan (s) till utrikesminister
          </note>
          <note>
            Anna Lindh
          </note>
          <note>
            EU:s asylpolitik
          </note>
          <note>
            2002/03:935 av Maria Hassan (s) till utbildningsminister Thomas
            Östros
          </note>
          <note>
            Andelen kvinnliga professorer
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 20 maj.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 14 maj
          </note>
          <note>
            2002/03:863 av Rolf Lindén (s) till statsrådet Hans
          </note>
          <note>
            Karlsson
          </note>
          <note>
            Diskriminering av utländska läkare
          </note>
          <note>
            2002/03:866 av Susanne Eberstein (s) till statsrådet
          </note>
          <note>
            Mona Sahlin
          </note>
          <note>
            Storstadssatsningen
          </note>
          <note>
            2002/03:867 av Annelie Enochson (kd) till utbildningsminister
            Thomas Östros
          </note>
          <note>
            Tandläkarutbildningen i Göteborg
          </note>
          <note>
            2002/03:870 av Sven Bergström (c) till statsrådet
          </note>
          <note>
            Ulrica Messing
          </note>
          <note>
            Väntetider för körkortsprov
          </note>
          <note>
            2002/03:871 av Johan Pehrson (fp) till justitieminister Thomas
            Bodström
          </note>
          <note>
            Särskilda rättsmedel
          </note>
          <note>
            2002/03:872 av Rolf Gunnarsson (m) till justitieminister Thomas
            Bodström
          </note>
          <note>
            Polisen i Dalarnas län
          </note>
          <note>
            2002/03:873 av Kerstin Engle (s) till socialminister
          </note>
          <note>
            Lars Engqvist
          </note>
          <note>
            Företagstandvård
          </note>
          <note>
            2002/03:874 av Magdalena Andersson (m) till statsrådet Berit
            Andnor
          </note>
          <note>
            Ersättning vid vård av annans barn
          </note>
          <note>
            2002/03:876 av Bengt-Anders Johansson (m) till finansminister
            Bosse Ringholm
          </note>
          <note>
            Generationsskiften vid företagande
          </note>
          <note>
            2002/03:877 av Tobias Krantz (fp) till statsrådet
          </note>
          <note>
            Ulrica Messing
          </note>
          <note>
            Ombyggnad av riksväg 40
          </note>
          <note>
            2002/03:878 av Lars-Ivar Ericson (c) till statsrådet
          </note>
          <note>
            Ulrica Messing
          </note>
          <note>
            Butiker på landsbygden
          </note>
          <note>
            2002/03:879 av Annika Qarlsson (c) till justitieminister Thomas
            Bodström
          </note>
          <note>
            Polisresurser
          </note>
          <note>
            2002/03:880 av Annika Qarlsson (c) till statsrådet
          </note>
          <note>
            Lars-Erik Lövdén
          </note>
          <note>
            Radon i hus
          </note>
          <note>
            2002/03:881 av Inger Davidson (kd) till utbildningsminister Thomas
            Östros
          </note>
          <note>
            Kvalificerad yrkesutbildning
          </note>
          <note>
            2002/03:882 av Inger Davidson (kd) till utbildningsminister Thomas
            Östros
          </note>
          <note>
            Kostnadsersättning för gymnasieskolor
          </note>
          <note>
            2002/03:883 av Anne-Marie Ekström (fp) till finansminister Bosse
            Ringholm
          </note>
          <note>
            Privat uthyrning av rum till studenter
          </note>
          <note>
            2002/03:886 av Kenneth Johansson (c) till statsrådet
          </note>
          <note>
            Hans Karlsson
          </note>
          <note>
            Tjänstledighet för att starta eget företag
          </note>
          <note>
            2002/03:889 av Kent Härstedt (s) till justitieminister
          </note>
          <note>
            Thomas Bodström
          </note>
          <note>
            Bättre lokalsamordning
          </note>
          <note>
            2002/03:890 av Kent Härstedt (s) till justitieminister
          </note>
          <note>
            Thomas Bodström
          </note>
          <note>
            Kriminalvården
          </note>
          <note>
            2002/03:891 av Hans Backman (fp) till justitieminister Thomas
            Bodström
          </note>
          <note>
            Rattfylleri
          </note>
          <note>
            2002/03:892 av Tomas Eneroth (s) till näringsminister Leif Pagrotsky
          </note>
          <note>
            Glasrikets framtid
          </note>
          <note>
            2002/03:893 av Lars Wegendal (s) till näringsminister Leif Pagrotsky
          </note>
          <note>
            Glasindustrin som turistmål
          </note>
          <note>
            2002/03:894 av Hans Backman (fp) till utbildningsminister Thomas
            Östros
          </note>
          <note>
            Utländsk högskoleutbildning
          </note>
          <note>
            2002/03:895 av Ewa Larsson (mp) till kulturminister
          </note>
          <note>
            Marita Ulvskog
          </note>
          <note>
            Ansvar i public service
          </note>
          <note>
            2002/03:896 av Karin Thorborg (v) till jordbruksminister Ann-Christin
            Nykvist
          </note>
          <note>
            Ratificering av ILO-konventionen nr 169
          </note>
          <note>
            2002/03:898 av Torkild Strandberg (fp) till socialminister Lars
            Engqvist
          </note>
          <note>
            Bristen på ortodontister
          </note>
          <note>
            2002/03:899 av Anita Sidén (m) till socialminister
          </note>
          <note>
            Lars Engqvist
          </note>
          <note>
            Drabbade reumatiker
          </note>
          <note>
            2002/03:900 av Anneli Särnblad Stoors (s) till socialminister
            Lars Engqvist
          </note>
          <note>
            Läkarbrist
          </note>
          <note>
            2002/03:901 av Anneli Särnblad Stoors (s) till socialminister
            Lars Engqvist
          </note>
          <note>
            Psykisk vård av barn och ungdom
          </note>
          <note>
            2002/03:905 av Anita Sidén (m) till utbildningsminister Thomas
            Östros
          </note>
          <note>
            Nationella prov
          </note>
          <note>
            2002/03:907 av Kerstin Kristiansson Karlstedt (s) till justitieminister
            Thomas Bodström
          </note>
          <note>
            Herrelösa hus
          </note>
          <note>
            2002/03:908 av Mona Jönsson (mp) till justitieminister Thomas
            Bodström
          </note>
          <note>
            Åtgärder mot sexualbrott
          </note>
          <note>
            2002/03:909 av Mona Jönsson (mp) till justitieminister Thomas
            Bodström
          </note>
          <note>
            Patriarkala synsätt i domstolarna
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 20 maj.
          </note>
          <note>
            18 § Kammaren åtskildes kl. 16.33.
          </note>
          <note>
            Förhandlingarna leddes av andre vice talmannen från sammanträdets
            början till och med 5 § anf. 49 (delvis), av tredje vice talmannen
            därefter till och med 10 §
          </note>
          <note>
            anf 92 (delvis), av andre vice talmannen därefter till och med
            11 §
          </note>
          <note>
            anf. 137 (delvis) och av talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
