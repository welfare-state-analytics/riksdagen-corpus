<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200405</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200405</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--68</head>
          <docDate when="2005-02-02">2005-02-02</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2004/05:68
          </note>
          <note>
            Onsdagen den 2 februari
          </note>
          <note>
            Kl. 09:00 - 16:14
          </note>
          <note>
            1 § Justering av protokoll
          </note>
          <note>
            Justerades protokollet för den 27 januari.
          </note>
          <note>
            2 § Ledighet
          </note>
          <note>
            Talmannen meddelade att Ingrid Burman (v) ansökt om sjukledighet
            under tiden den 2 februari6 mars.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Jonas Wikström (v) skulle tjänstgöra som
            ersättare för Ingrid Burman.
          </note>
          <note>
            3 § Allmän debattimme
          </note>
          <u>
            <seg>
              Krisberedskapen med anledning av orkanen i södra Sverige
            </seg>
          </u>
          <note type="speaker">
            Anf. 1 BENGT-ANDERS JOHANSSON (m):
          </note>
          <u>
            <seg>
              Herr talman! Det är nu snart en månad sedan landet drabbades
              av den värsta naturkatastrofen under överskådlig tid. Hitintills
              har 18 människor dött. Nästan en månad efter katastrofen är många
              fortfarande utan el och telefon.
            </seg>
          </u>
          <u>
            <seg>
              Hade det varit snö och minus 15 grader, vilket det ofta är vid
              den här tiden, hade effekterna blivit oöverskådliga. Detta visar
              med all önskvärd tydlighet den sårbarhet som vi har i vårt samhälle.
            </seg>
          </u>
          <u>
            <seg>
              De primära effekterna att träd faller kan man naturligtvis söka
              orsaker till om vi möjligen har valt fel trädslag eller om skogsvården
              möjligen skulle ha gjorts annorlunda. I båda fallen har staten
              efter decennier av inblandning i skogsvård sitt ansvar.
            </seg>
          </u>
          <u>
            <seg>
              De sekundära effekterna är att vägar och järnvägar blockeras,
              att elledningar och teleledningar förstörs, att hus och bilar
              krossas, att 112 inte går att nå och att räddningstjänst och ambulans
              inte har möjlighet att nå ut. Människor lämnas åt sitt öde.
            </seg>
          </u>
          <u>
            <seg>
              Beredskapsbristerna i detta avseende handlar naturligtvis om
              trädsäkring, men det handlar också om teknikval. Även här har
              staten ett ansvar.
            </seg>
          </u>
          <u>
            <seg>
              Återställningsarbetet bestod i att röja vägar och ledningar och
              få fram reservelverk, som enligt uppgift fanns i ett antal olika
              förråd men som inte kom fram i tid, och reservdelar saknades.
              Oerhört många volontära insatser har gjorts utan någon som helst
              ledning. Bara mänskligt sunt förnuft har verkat. Utebliven ledning
              har gjort att det har tagit längre tid än nödvändigt. När det
              gäller den bristande kapaciteten och samordningen har staten också
              ett ansvar.
            </seg>
          </u>
          <u>
            <seg>
              Herr talman! Beredskapen handlar om att förbereda, minimera risker
              och eliminera effekter när sådana situationer uppstår.
            </seg>
          </u>
          <u>
            <seg>
              Jag anser att alla medborgare i Sverige ska känna ett gemensamt
              solidariskt ansvar för infrastrukturen. Det gäller att samordna
              och använda alla samhällets resurser. Jag anser att det nu fordras
              att man påbörjar en beredskapsöversyn medan erfarenheterna fortfarande
              är färska. Staten och regeringen, som är koncessionsgivare när
              det gäller ledningsrätter etcetera, ger de företag som har ledningsrätten
              en monopolställning. Därför har staten ett oeftergivligt krav
              på sig att ställa krav på de åtgärder som fordras för att vi ska
              ha en säker energi. Jag anser att permanentboende och näringsidkare
              inte ska behöva vara utan ström mer än 24 timmar. Fast telefoni
              och mobil telefoni ska inte kunna slås ut samtidigt. Här har regeringen
              ett oeftergivligt ansvar, och jag avser att efterfråga regeringens
              omedelbara beredskapsanalys. Hoten minskar inte över tiden.
            </seg>
          </u>
          <note type="speaker">
            Anf. 2 SINIKKA BOHLIN (s) replik:
          </note>
          <u>
            <seg>
              Herr talman! Vi har ett sårbart samhälle, vilket vi har upplevt.
              Det är naturligtvis tråkigt att vi måste uppleva sårbarheten på
              ett så konkret sätt. Men jag håller inte med Bengt-Anders Johansson
              om att det inte har funnits någon ledning när det gäller denna
              fråga.
            </seg>
          </u>
          <u>
            <seg>
              Jag har följt de interpellationsdebatter som Bengt-Anders Johansson
              har deltagit i under de senaste tre veckorna. Och vi har haft
              en minister här som klart och tydligt har redovisat den samordning
              som finns mellan olika departement och mellan olika aktörer i
              samhället.
            </seg>
          </u>
          <u>
            <seg>
              Fortfarande är den stora frågan att hantera hur man ska få virket
              ur skogen. I morgon kommer regeringen att fatta ett beslut om
              ytterligare två åtgärder. Den ena är att stimulera åtgärder för
              transporter inom det drabbade området men också utanför. Redan
              i dag körs virke upp till Norrlandskusten för lagring. Den andra
              åtgärden gäller ett lagringsstöd. Vi vet att man behöver lagra
              väldigt mycket virke inom området. Där får SVO, Skogsvårdsorganisationen,
              ett samordningsansvar.
            </seg>
          </u>
          <note type="speaker">
            Anf. 3 BENGT-ANDERS JOHANSSON (m) replik:
          </note>
          <u>
            <seg>
              Herr talman! Jag har inte sagt att ingenting har gjorts. Men
              jag säger att det fordras mer eftersom det nästan en månad efter
              den här katastrofen finns människor som inte har tillgång till
              el eller telefon. Det har gjorts mycket som är bra, men det skulle
              ha kunnat göras väsentligt mycket bättre. Jag tycker att det är
              märkligt att staten ställer krav på exempelvis räddningstjänsten
              att dygnet runt, året runt kunna göra insatser inom sitt verksamhetsområde
              mycket snabbt. Men när det kommer till staten själv finns det
              uppenbara brister när det gäller att skapa denna omedelbara snabbhet.
            </seg>
          </u>
          <note type="speaker">
            Anf. 4 SINIKKA BOHLIN (s) replik:
          </note>
          <u>
            <seg>
              Herr talman! Det har gjorts mycket, och mycket mer behöver göras.
              Jag tycker att den sociala situationen i området fortfarande inte
              är acceptabel. Ministern har också gett Energimyndigheten ett
              uppdrag att se över hur man i framtiden ska klara till exempel
              strömföringen för människor i glesbygden.
            </seg>
          </u>
          <note type="speaker">
            Anf. 5 BENGT-ANDERS JOHANSSON (m) replik:
          </note>
          <u>
            <seg>
              Herr talman! Det är gott och väl att regeringen, enligt Sinikka
              Bohlin, fattar beslut i dag eller i morgon. Men då är det fyra
              veckor efter katastrofen. Det är gott och väl att det har gjorts
              mycket. Jag delar Sinikka Bohlins uppfattning i fråga om det.
              Men beredskapen generellt sett är inte tillräckligt god. Hade
              den varit det hade inte medborgarnas möjlighet att ha ett fungerande
              liv slagits ut i så stor omfattning som har skett i just detta
              område. I fråga om det tror jag att vi måste försöka bli överens
              om att kraftsamla.
            </seg>
          </u>
          <note type="speaker">
            Anf. 6 ANDERS G HÖGMARK (m):
          </note>
          <u>
            <seg>
              Herr talman! Lördagen den 8 januari när många av oss ledamöter
              var samlade i Sveriges domkyrkor för att högtidlighålla och hedra
              minnet av tsunamikatastrofens offer märkte vi att vinden tilltog
              i styrka och övergick i orkan. Dagen efter kunde man beskåda den
              fruktansvärda förödelse som hade ägt rum runtom i vårt land, framför
              allt i södra Sverige.
            </seg>
          </u>
          <u>
            <seg>
              Orkanen, herr talman, visade brutalt sårbarheten i det svenska
              samhället: vägnätet utslaget, telenätet utslaget, elnätet utslaget
              och tjugotalet människor döda och skadade en nationell katastrof.
            </seg>
          </u>
          <u>
            <seg>
              Det finns anledning att ett ögonblick fundera över den krisberedskap
              som vi hade och som vi har. Det var ett test efter den kritik
              som den svenska krisberedskapen fick utstå efter tsunamikatastrofen.
            </seg>
          </u>
          <u>
            <seg>
              Den värdering vi i dag, 25 dagar efter orkanen, kan ge är bara
              preliminär men indikerar ändå ett antal saker: Vi är ett utomordentligt
              sårbart samhälle, ett högteknologiskt samhälle. Vi har en elsäkerhet
              och en tillförlitlighet i eldistributionen som är utomordentligt
              dålig. Man kan fundera mycket över den krisberedskap som funnits
              hos eldistributörerna, över deras förmåga att identifiera risker
              och framför allt åtgärda och reducera de riskerna. Eller, herr
              talman, det är väl inte så att man har identifierat riskerna och
              sedan konstaterat att det kostar så lite om detta skulle inträffa
              att man inte tillräckligt har satsat på att göra någonting?
            </seg>
          </u>
          <u>
            <seg>
              Det är helt uppenbart att koncessionsvillkoren är alldeles för
              oförmånliga utifrån ett konsumentperspektiv. I klartext, herr
              talman, kostar det för lite att missa i distributionen av elkraft.
              Där måste dramatiska förändringar komma till stånd så att det
              kostar rejält med pengar om man missar och det därmed också blir
              lönsamt att investera i en bättre säkerhet och en bättre tillförlitlighet.
            </seg>
          </u>
          <u>
            <seg>
              Vi kan konstatera att många av de problem som nu åtgärdats under
              de 25 första dagarna aldrig hade klarats utan ett enastående arbete
              från människorna ute på landsbygden. Det var de som de första
              dagarna bortsett från all den personliga tragedi de hade råkat
              ut för satte i gång med att röja vägar och ledningsgator för att
              personal över huvud taget skulle kunna komma fram för att reparera
              el- och telesystemen. Det är enastående insatser. De är värda
              all beundran.
            </seg>
          </u>
          <u>
            <seg>
              Vi kan konstatera exempelvis att järnvägsförbindelserna i Sydsverige
              var utslagna. Stambanan var utslagen, liksom Kust-till-kust-banan.
              Egentligen var det, herr talman, endast flyget som fungerade.
              Det finns anledning att inför den trafikpolitiska propositionen
              sett i ett nationellt säkerhets- och beredskapsperspektiv se till
              att säkerställa de mindre flygplatsernas kapacitet framöver. Utan
              den kapaciteten, exempelvis i Växjö, hade Sydsverige varit lamslaget
              när det gäller att ta emot hjälp utifrån, både från andra delar
              av Sverige och från utlandet.
            </seg>
          </u>
          <u>
            <seg>
              Nu är det också viktigt att preliminärt värdera andra insatser.
              Försvaret har gjort stora insatser. En erfarenhet är att rekvisitionen,
              avropen, kom i gång något sent. Men när avropen väl fungerar,
              fungerar de bra. Lokalradion har gjort enastående insatser när
              det gäller att informera lokalbefolkningen. Det var ett ganska
              originellt sätt hemma att fungera tillsammans med länsstyrelsens
              krisberedskapsgrupp.
            </seg>
          </u>
          <u>
            <seg>
              Nu gäller det, herr talman, att de många löften som ställts ut
              på den politiska vägen också infrias för att rädda de värden som
              ändå ligger på backen. Det är helt avgörande med snabba och konkreta
              beslut och med fantasirika och ibland kanske lite okonventionella
              besked.
            </seg>
          </u>
          <u>
            <seg>
              Det är också, herr talman, ett tecken på krisberedskap att kunna
              tänka i andra banor och att med sådana beslut kunna ge människor
              någon form av hopp inför framtiden. Det gäller här människor som
              är i djup kris och lokala nätverk, exempelvis LRF-avdelningarna,
              som gör fantastiska insatser.
            </seg>
          </u>
          <u>
            <seg>
              Den krisberedskapen, herr talman, har fungerat bra. Nu gäller
              det att den politiska nivån lever upp till de löften som avgivits
              inledningsvis.
            </seg>
          </u>
          <note type="speaker">
            Anf. 7 LARS BÄCKSTRÖM (v) replik:
          </note>
          <u>
            <seg>
              Herr talman! Anders G Högmark, ni är moderat. Jag är vänsterpartist.
              Vi brukar ha en konflikt där ni säger att det är för mycket stat
              och för mycket regler i det här landet och att det är för lite
              frihet för företagen. När jag hör er tala måste jag säga att ni
              talar som en vänsterpartist. Det blev för mycket frihet för företagen.
              Det blev en för svag stat. Därför har vi fått den här katastrofen
              och det eländet i nu 25 dagar.
            </seg>
          </u>
          <u>
            <seg>
              Det är trevligt att ni säger att vi ska sätta en hårdare press
              på företagen. Börjar ni moderater inse att vi har rätt, att vi
              har gått för långt i marknadsliberalisering på viktiga områden
              såsom el, tele och järnväg? Ni ger oss helt enkelt rätt i denna
              första allmänna debatt. Tack så mycket!
            </seg>
          </u>
          <note type="speaker">
            Anf. 8 ANDERS G HÖGMARK (m) replik:
          </note>
          <u>
            <seg>
              Herr talman! Jag har valt att inte partipolitisera. Jag har,
              som många andra, varit generös och berömt Ulrica Messing för hennes
              handlingskraft inledningsvis. Dessutom är jag inte så förblindad
              av ideologiska skygglappar att jag inte kritiskt kan granska både
              privata och offentliga aktörer.
            </seg>
          </u>
          <u>
            <seg>
              Jag är alldeles övertygad om att de koncessionsvillkor som staten
              har givit eldistributörerna är för dåliga utifrån ett konsumentperspektiv.
              Detta tål att granskas. Det här borde inte behöva vara en speciellt
              märklig, partiskiljande fråga. Men det är också viktigt att de
              löften infrias som har givits från den politiska kanten om att
              rädda värden och om att fatta lite okonventionella beslut det
              vore ju utomordentligt destruktivt, förödande och frustrerande
              för människor att inte se att staten, att Sverige som nation,
              bryr sig om de människor som drabbats. Det är ett tecken på en
              god krisberedskap och ger en styrka ute i landet.
            </seg>
          </u>
          <note type="speaker">
            Anf. 9 LARS BÄCKSTRÖM (v) replik:
          </note>
          <u>
            <seg>
              Herr talman! Inte heller jag vill partipolitisera. Tvärtom är
              jag glad över att vi kan vara eniga. Men jag märker att här har
              vi inte den traditionella skillnaden, utan här är vi eniga om
              att vi behöver en stark stat och en hård press på storföretagen
              för att garantera telefon, el och järnväg.
            </seg>
          </u>
          <u>
            <seg>
              Jag vet att i trafikutskottet förbereds nu ett initiativ till
              en snabb lagstiftning för att ge Post- och telestyrelsen rättighet
              att också kontrollera mobilföretagen. Det är jättebra, så låt
              oss alla sluta upp bakom en skarpare lagstiftning mot de storföretag
              som har misskött sig. Grattis! Vi är eniga. Tack!
            </seg>
          </u>
          <note type="speaker">
            Anf. 10 ANDERS G HÖGMARK (m) replik:
          </note>
          <u>
            <seg>
              Herr talman! Det tillhör det kloka att se till att staten är
              stark i de uppgifter där staten är viktig och som staten är satt
              att sköta.
            </seg>
          </u>
          <u>
            <seg>
              När det gäller exempelvis koncessionsgivningen är det bara staten
              som kan ge koncessioner på detta område. Då är det också viktigt
              att man kan sköta detta. Krisberedskap eller krishantering är
              en central uppgift för staten vid nationella katastrofer. Det
              är en avgörande fråga för om människor ska ha tilltro till en
              stark stat i de avseenden där staten, och bara staten, kan sköta
              detta. På den punkten tror jag att vi är helt överens. Men sedan
              finns det mycket annat som staten kunde låta bli, för då kan den
              vara stark i just de frågor som det är viktigt att den kan sköta.
            </seg>
          </u>
          <note type="speaker">
            Anf. 11 SINIKKA BOHLIN (s) replik:
          </note>
          <u>
            <seg>
              Herr talman! Jag har aldrig upplevt en sådan nationell samling
              som den vi haft under de här tre veckorna. Alla aktörer inom skogen
              har ställt upp. Den enda kritik som jag upplevt, hört, har kommit
              i denna kammare.
            </seg>
          </u>
          <u>
            <seg>
              Vid möten med skogsägare, skogsorganisationer och industrier
              har alla ställt upp. Alla är nöjda, än så länge det finns ju mycket
              att göra. Men jag tror också att staten kommer att ta det ansvar
              som behövs för att gå vidare i fråga om den beredskap som vi kommer
              att behöva i framtiden.
            </seg>
          </u>
          <note type="speaker">
            Anf. 12 ANDERS G HÖGMARK (m) replik:
          </note>
          <u>
            <seg>
              Herr talman! Jag tar fasta på Sinikka Bohlins ord om att hon
              tror. Dock hade det varit roligare om hon hade sagt att hon var
              övertygad . Men vi kan väl säga att vi utgår från att staten tar
              det ansvar som nu krävs i form av beslut av olika slag för att
              rädda vad som räddas kan av de 2530 miljarder kronor som ligger
              i det som blåst omkull. Det är avgörande för enskilda människors
              ekonomi och för företagen inom träbranschen att man kan rädda
              vad som räddas kan. Och det är totalt avgörande för om enskilda
              människor ska kunna orka gå vidare att de snabbt kan få besked
              så att de vet vad de kan handla efter. Det blir ett ljus i mörkret.
            </seg>
          </u>
          <u>
            <seg>
              Här finns det ett behov av lagring på ett okonventionellt sätt.
              Det behövs lagringsstöd och transportstöd. Det kan också vara
              fråga om andra åtgärder åtgärder som vi normalt inte kan acceptera
              men där man temporärt kan göra avsteg. Det handlar kanske om att
              via dispenser och annat under kanske 18 månader rädda vad som
              räddas kan för individen, för företag och för nationen Sverige.
              Detta är också ett test på den krisberedskap som vi ska värdera
              och som, herr talman, regeringen och även riksdagen framöver säkert
              måste fundera mycket på. Det gäller både utskottsvis och i samverkan
              utskott emellan.
            </seg>
          </u>
          <note>
            Tillbakadragande av permanent uppehållstillstånd
          </note>
          <note type="speaker">
            Anf. 13 YVONNE RUWAIDA (mp):
          </note>
          <u>
            <seg>
              Herr talman! Alla ni som lyssnar, alla ni i kammaren! De människor
              som kom hit som arbetskraftsinvandrare under 1960-talet och som
              har arbetat och bott i Sverige under största delen av sin livstid
              fråntas sitt permanenta uppehållstillstånd om de vistas för länge
              i sitt hemland. Det här gäller våra arbetskraftsinvandrare från
              Turkiet, forna Jugoslavien och Chile. Arbetskraftsinvandrare från
              till exempel Grekland, Italien och Spanien klarar sig då de omfattas
              av den fria rörligheten i EU. Av dem som kom hit som arbetskraftsinvandrare
              i 20- och 30-årsåldern är det många som inte valde att bli svenska
              medborgare. På den tiden fanns inte möjligheten till dubbelt medborgarskap.
              Många arbetskraftsinvandrare ville behålla möjligheten att återvända.
            </seg>
          </u>
          <u>
            <seg>
              Mehmet Okur, arbetskraftsinvandrare från Turkiet 1966, var en
              av dem som inte valde svenskt medborgarskap. Föga anade han att
              konsekvensen skulle bli att Migrationsverket och Utlänningsnämnden
              efter hans 38 år i Sverige skulle ta ifrån honom hans 5 barn,
              16 barnbarn och 4 barnbarnsbarn, som alla bor i Sverige och är
              svenska medborgare.
            </seg>
          </u>
          <u>
            <seg>
              Generellt gäller regeln att om någon inte längre bor i Sverige
              ska personen inte heller ha permanent uppehållstillstånd. Om personen
              är borta kortare tid än ett år ska man återfå tillståndet. Om
              man stannar längre tid anses man ha flyttat från Sverige. Om man
              har varit i Sverige exempelvis 15 år kan man dock enligt lagen
              vara borta i tre år utan problem. Migrationsverket kollar upp
              anknytning till Sverige, som bosatt make, maka, barn, och jämför
              med motsvarande anknytning till hemlandet. Migrationsverket gör
              sedan en bedömning av om man har anknytning. Men Migrationsverkets
              uttolkning av de här reglerna har varit stränga, jag skulle vilja
              kalla dem orättvisa och grymma. Jag har blivit chockad över att
              människors uppehållstillstånd har blivit ifrågasatt.
            </seg>
          </u>
          <u>
            <seg>
              Mehmet har till exempel aldrig varit i sitt hemland Turkiet i
              mer än sex månader i taget. Han har hela sin familj i Sverige,
              32 personer. I och med att Utlänningsnämnden har avslagit hans
              ansökan om överklagande av beslutet är det i princip omöjligt
              för honom att ens få turistvisum till Sverige, där han har hela
              sin familj.
            </seg>
          </u>
          <u>
            <seg>
              Dagens utlänningslag drabbar arbetskraftsinvandrare från 1960-talet
              på ett orimligt sätt. Eller är det Migrationsverkets bedömning
              och praxis av utlänningslagen?
            </seg>
          </u>
          <u>
            <seg>
              Jag anser att Migrationsverket måste ändra praxis. Mehmet och
              alla de andra som är i hans situation måste få behålla sin rätt
              till uppehållstillstånd i Sverige.
            </seg>
          </u>
          <u>
            <seg>
              Nu har migrationsminister Barbro Holmberg i Metro i lördags sagt
              att vi behöver ha ett nytt system. Den här typen av frågor ska
              bara vara en formalitet. Beslut om återkallande av Mehmets uppehållstillstånd
              har inhiberats. Förhoppningsvis tyder det på att Migrationsverket
              i Mehmets fall och i alla andra fall kommer att ha en ny praxis,
              en praxis som innebär att om någon har bott i Sverige i 30 år
              måste man göra en annan bedömning om huruvida man har anknytning
              eller inte. Det ska räcka att ha bott här 30 år för att anses
              ha anknytning till Sverige.
            </seg>
          </u>
          <note type="speaker">
            Anf. 14 TOMAS ENEROTH (s) replik:
          </note>
          <u>
            <seg>
              Herr talman! Jag begärde ordet när jag ännu inte hade hört att
              Yvonne Ruwaida också var informerad om att beslutet var inhiberat,
              det vill säga med tanke på dem som inte känner till begreppet
              att det inte längre gäller. Man kommer att pröva det här enskilda
              fallet ännu en gång.
            </seg>
          </u>
          <u>
            <seg>
              Jag tror att vi var många som var förvånade över det som beskrevs
              i medierna om det här fallet, att han inte fick möjlighet att
              återfå sitt uppehållstillstånd i Sverige därför att han efter
              38 år åkte tillbaka till Turkiet. Självklart ska det vara möjligt.
              Det är också så, precis som Yvonne Ruwaida säger, att lagen är
              tydlig på den punkten och att det snarare handlar om tillämpning
              från de myndigheter som har ansvaret.
            </seg>
          </u>
          <u>
            <seg>
              Jag tror att det här är en fråga som vi framöver behöver fundera
              lite mer på. Vi har en utredning som ser över arbetskraftsinvandringssystemet.
              Vi kommer framöver att få fler fall där människor som har bott
              och arbetat i Sverige under en längre tid också vill vistas i
              andra länder. Låt oss hoppas att vi kan hitta gemensamma lösningar.
              Men i detta aktuella fall är det viktigt att upplysa om att beslutet
              är inhiberat och att ärendet kommer att undergå en ny prövning.
              Mycket talar väl för att den prövningen kommer att gå i positiv
              riktning. Det är åtminstone min förhoppning.
            </seg>
          </u>
          <note type="speaker">
            Anf. 15 YVONNE RUWAIDA (mp) replik:
          </note>
          <u>
            <seg>
              Herr talman! Jag hoppas verkligen det. Jag har engagerat mig
              mycket i det här fallet. Jag tyckte att det var anmärkningsvärt
              när Migrationsverket bedömde Mehmets anknytning som inte tillräckligt
              stark då han ändå har alla sina barn, barnbarn och barnbarnsbarn
              här som alla är svenska medborgare och han själv har bott och
              jobbat i Sverige i 38 år. Jag blev också förvånad över Utlänningsnämndens
              beslut i denna fråga. Det har varit ett lidande för den här familjen.
            </seg>
          </u>
          <u>
            <seg>
              Jag vet att det finns andra fall där man har fått rätt i Utlänningsnämnden
              men där man under en väldigt lång tid har levt i ovisshet om man
              ska få behålla sitt uppehållstillstånd eller inte. Jag tycker
              att det verkar som att Barbro Holmberg vill se över rutinerna
              i denna fråga. Det tycker jag verkligen är nödvändigt. De här
              människorna har rätt att vara i Sverige och ska inte utsättas
              för den här typen av prövningar.
            </seg>
          </u>
          <note>
            Ekonomiska och sociala frågor m.m.
          </note>
          <note type="speaker">
            Anf. 16 ARNE KJÖRNSBERG (s):
          </note>
          <u>
            <seg>
              Herr talman! Som har sagts många gånger tidigare i denna kammare
              har ekonomisk politik och skattepolitik inget värde i sig. Ekonomisk
              politik och skattepolitik är bara verktyg, men väldigt viktiga
              verktyg, för att man ska ha verkliga möjligheter i sin strävan
              mot de mål man vill nå. För att det inte bara ska bli en skrift
              i vattnet måste man ha bra verktyg.
            </seg>
          </u>
          <u>
            <seg>
              Målen, vad är det? Jag tror att vi alla, fastän vi kanske har
              olika utgångspunkter och olika mål, vill att vårt land ska bli
              ännu bättre att leva och bo i. För att vi ska kunna nå dit måste
              det vara ordning och reda i portmonnän, som Gunnar Sträng brukade
              säga.
            </seg>
          </u>
          <u>
            <seg>
              Ibland fångas vi så mycket av riksdagsåret och av det alltid
              återkommande. Det är vårproposition, budgetproposition, allmänna
              motionstiden, tilläggsbudget och så vidare. Vi fångas eller i
              varje fall jag, jag ska inte tala för andra så mycket av det att
              jag kanske tenderat att glömma det som medborgarna i vardagen
              märker av våra beslut.
            </seg>
          </u>
          <u>
            <seg>
              För en månad sedan började ett nytt budgetår som innebar att
              landets kommuner och landsting fick en nivåhöjning av statsbidrag
              på 6 miljarder kronor jämfört med 2004. Det är väldigt mycket
              pengar. Jag sysslar med det här varenda dag, men jag begriper
              inte riktigt hur mycket 6 miljarder är, utan jag måste försöka
              räkna om det på något sätt. Det betyder att min hemkommun, Borås
              stad, i år får 40 miljoner kronor mer i statsbidrag jämfört med
              2004. 40 miljoner är väldigt mycket pengar, och man måste översätta
              också det till någonting. Det betyder att om kommunalpolitikerna
              i Borås vill använda dessa pengar för att anställa fler undersköterskor
              i äldreomsorgen eller fler på dagis blir det mellan 120 och 130
              personer fler. Det är människors vardag. Om kommunalpolitikerna
              i Borås, i min hemstad, vill använda pengarna så innebär det att
              farfar och farmor på äldreboendet eller barn och barnbarn på dagis
              får det bättre, för det finns fler som vill hjälpa dem. Det är
              det som vår politik i Sveriges riksdag egentligen syftar till.
              Vi ska göra det bättre i vardagen för Kalle Pettersson och Svea
              Andersson som bor i Borås eller någon annanstans i vårt stora
              och avlånga land.
            </seg>
          </u>
          <u>
            <seg>
              När löntagarna för en vecka sedan fick sin första månadslön i
              år var det lite mer pengar i portmonnän, för vi hade beslutat
              här i Sveriges riksdag att vi skulle fortsätta att kompensera
              för del av egenavgiften till pensionssystemet. Det är medborgarnas
              vardag.
            </seg>
          </u>
          <u>
            <seg>
              Till detta ska vi lägga de reallöneökningar som löntagarna i
              vårt land har fått under senare år. Sedan 1996 har reallöneökningarna
              i genomsnitt varit 3 %. Det är svensk fackföreningsrörelses största
              framgång sedan 1960-talet.
            </seg>
          </u>
          <u>
            <seg>
              Till detta finns det motförslag. Moderaterna säger att vi ska
              betala pengar till kommunerna, och de ska betalas av, vem då?
              Jo, av de sjuka, de arbetslösa, av dem som är hemma och tar hand
              om barn utan föräldraförsäkring.
            </seg>
          </u>
          <u>
            <seg>
              Jag vill ställa frågan som jag aldrig har fått något svar på
              vare sig här eller någon annanstans: Varför ska de som är mest
              utsatta betala detta? Det är min fråga, och jag kommer att upprepa
              den.
            </seg>
          </u>
          <note type="speaker">
            Anf. 17 CARL B HAMILTON (fp) replik:
          </note>
          <u>
            <seg>
              Herr talman! Ekonomisk politik och skatter handlar om andras
              pengar. Målet, sade Arne Kjörnsberg, är ett bättre land. Sedan
              talade han också om Gunnar Emanuel Sträng och ordning och reda
              i portmonnän. Det tycker jag är ett mycket bra förhållningssätt.
            </seg>
          </u>
          <u>
            <seg>
              Då vill jag fråga Arne Kjörnsberg som ju också är ordförande
              i Socialdemokraternas etikutskott hur han ser på den roffarmentalitet
              som vi nu ser än en gång dyka upp i arbetarrörelsen, som än en
              gång genomgår en etikkris. Vad ska Arne Kjörnsberg och hans bröder
              och systrar i arbetarrörelsen göra för att vi ska få rimliga redovisningsrutiner,
              en hantering av hyreskontrakt och sommarstugor som går i linje
              med Gunnar Strängs tal om ordning och reda i portmonnän?
            </seg>
          </u>
          <u>
            <seg>
              Jag har sällan sett så mycket oreda i portmonnän som under de
              senaste dagarna och veckorna.
            </seg>
          </u>
          <note type="speaker">
            Anf. 18 ARNE KJÖRNSBERG (s) replik:
          </note>
          <u>
            <seg>
              Herr talman! I och för sig förstår jag inte vad det har med ekonomisk
              politik att göra, men självklart ska jag svara på frågan.
            </seg>
          </u>
          <u>
            <seg>
              Jag vill först rätta Carl B Hamilton. Jag är inte ordförande
              i Socialdemokraternas etikutskott, men jag ledde en arbetsgrupp
              inom vårt parti som sysslade med dessa frågor och jag svarar gärna
              på frågan. Carl B Hamilton och journalisterna har stoppat in mig
              i det facket.
            </seg>
          </u>
          <u>
            <seg>
              Precis som P.-O. Edin brukade säga tycker också jag att det man
              inte kan försvara på klubbmötet på kvällen ska man inte fatta
              beslut om under dagen. Man måste ta konsekvenserna av vad man
              gör. Det innebär inte alltid att jag inte kan vara kompis med
              dessa människor även i fortsättningen, men de måste ta konsekvenserna
              av sina beslut.
            </seg>
          </u>
          <u>
            <seg>
              Det här är inte någonting som man löser en gång för alla, utan
              det handlar om ett långsiktigt, vardagligt arbete, och det är
              jag och också mitt parti beredda att ställa upp på.
            </seg>
          </u>
          <note type="speaker">
            Anf. 19 CARL B HAMILTON (fp) replik:
          </note>
          <u>
            <seg>
              Herr talman! Vad tänker då Arne Kjörnsberg, som före detta ordförande
              i den här gruppen den får väl livas upp igen och återföras till
              verkligheten göra?
            </seg>
          </u>
          <u>
            <seg>
              Det är uppenbart att många inom arbetarrörelsen har fjärmat sig
              från uppdragsgivarnas tillvaro i vanliga bostadsområden och från
              de normer som gäller för andra, utom möjligen för Skandiadirektörerna.
              Det är i det sällskapet som ni har hamnat. Minns Gunnar Emanuel
              Sträng: Ordning och reda i portmonnän.
            </seg>
          </u>
          <note type="speaker">
            Anf. 20 ARNE KJÖRNSBERG (s) replik:
          </note>
          <u>
            <seg>
              Herr talman! Om jag får skryta lite grann kan jag berätta att
              jag är den ende i denna kammare som har efterträtt Gunnar Sträng,
              i varje fall som riksdagsledamot. Jag stod nämligen på den första
              suppleantplatsen under en lång rad av mandatperioder. När Gunnar
              Sträng slutade kom jag in i riksdagen.
            </seg>
          </u>
          <u>
            <seg>
              Jag är beredd att försvara det som Gunnar Sträng talade om, gammal
              hederlig arbetarmoral. Det gäller att kräva sin rätt, men också
              att göra sin plikt. Det är jag beredd att stå för.
            </seg>
          </u>
          <note>
            Men kan inte Carl B Hamilton hjälpa mig med direktörerna också?
            Upp till kamp, Carl B Hamilton, mot direktörer och mot missbruk,
            oavsett var det sker!
          </note>
          <note type="speaker">
            Anf. 21 GUNNAR ANDRÉN (fp):
          </note>
          <u>
            <seg>
              Herr talman! Jag ska börja med en anekdot. För många år sedan
              förmodligen i mitten av 50-talet hölls det en debatt mellan de
              två välkända professorerna på Handelshögskolan, Erik Lundberg
              och Bertil Ohlin. Bertil Ohlin, som var mångårig ledamot av denna
              kammare klagade naturligtvis på inflationen, skattetrycket och
              marginalskatterna. Men Erik Lundberg blev inte svaret skyldig.
              Han sade: Var glad, Bertil, så låga som skatterna är i dag kommer
              de aldrig mera att bli.
            </seg>
          </u>
          <u>
            <seg>
              Detta leder mig till att det på skattepolitikens område är väldigt
              få demonstrationer för ett lägre skattetryck. Det anordnas många
              demonstrationer mot och uppvaktningar om enstaka delar av skattesystemet
              som kan gälla förmögenhetsskatten och elskatten.
            </seg>
          </u>
          <u>
            <seg>
              Totalt sett har vi ett alldeles för högt skattetryck i det här
              landet för att vi ska kunna bära den välfärd som vi alla är så
              angelägna om att kunna finansiera. Starka företag är bästa grunden
              för god välfärd. Nu ser vi att en del av skattepolitiken driver
              i väg företag och arbetsplatser ur det här landet. Det är ett
              jättebekymmer för oss som värnar om välfärden och som tror att
              vi måste ha pengar för att kunna finansiera den. Vi kan inte finansiera
              den med lån. Det går inte, det är vi helt överens om.
            </seg>
          </u>
          <u>
            <seg>
              Jag har varit med i skatteutskottet i flera år. Där är det alltid
              fråga om skattehöjningar, och när det har varit fråga om skattesänkningar
              är de så små att man måste använda lupp för att upptäcka vad det
              blir för effekter för enskilda människor.
            </seg>
          </u>
          <u>
            <seg>
              Arne Kjörnsberg talade tidigare om grön skatteväxling. Man måste
              ha lupp för att kunna upptäcka vad det får för effekt för vanliga
              människor. Man ser bara skattehöjningarna.
            </seg>
          </u>
          <u>
            <seg>
              Det måste bli fler som arbetar i det här landet. Det största
              problemet av alla är att det är för få beskattade timmar och alltför
              mycket skatteplanering. Jag vill öka arbetslösheten bland skatteplanerare
              och skatteplaneringsadvokater. Där är sysselsättningen alldeles
              för hög.
            </seg>
          </u>
          <u>
            <seg>
              Jag tror att det är dags för ett skattestopp. Det låter konstigt
              när det kommer från någon som egentligen står för marknadsekonomi.
              Men om det offentliga ska fortsätta att ständigt ta ut lite högre
              skatter från medborgarna kommer vi inte att klara välfärden. Då
              kommer inte företagen att orka bära upp den, och då får vi flera
              Saabfabriker som flyttar från Trollhättan, och det har vi inte
              råd med.
            </seg>
          </u>
          <note type="speaker">
            Anf. 22 LARS BÄCKSTRÖM (v) replik:
          </note>
          <u>
            <seg>
              Herr talman! Jag hörde nu en folkpartistisk ledamot tala om att
              vi ska ha ett skattestopp. Men under de senaste åren har vi sänkt
              skatterna i det här landet. De människor som har liten inkomst
              behöver inte ha lupp för att se effekterna av en tusenlapp mindre
              om året. Den som har 45 000 kr i inkomst behöver kanske det för
              att hitta den tusenlappen.
            </seg>
          </u>
          <u>
            <seg>
              Nu kräver ni skattestopp, men så sent som i höstas krävde ni
              ju skattesänkningar på 65 miljarder. Det skulle ni finansiera
              med stora besparingar på arbetsmarknadspolitiken. Har ni backat
              från era skattesänkningar, totalt 65 miljarder under de tre kommande
              åren 16 miljarder nästa år? Har ni gjort det? Svara!
            </seg>
          </u>
          <note type="speaker">
            Anf. 23 GUNNAR ANDRÉN (fp) replik:
          </note>
          <u>
            <seg>
              Herr talman! Herr Bäckström räknar som han vill. I Folkpartiets
              skattepolitik i sin helhet ingår det inga underskott över huvud
              taget. Däremot finns det åsiktsskillnader gentemot herr Bäckström.
              Han vill stoppa Barsebäck 1 och Barsebäck 2, och det kostar massor
              av miljarder.
            </seg>
          </u>
          <u>
            <seg>
              Vi vill inte på något sätt avveckla välfärden, utan vi vill utveckla
              den. Det är en helt annan sak. Men herr Bäckström är enormt bunden
              av exakt hur kronorna kommer in till hans statsbudget, så han
              räknar in pensionssystemen för att få ihop det. Han tar ifrån
              det pensionssystem som hundra tusentals människor har sparat sina
              pengar i. Dessa pengar använder han för att få ihop sin offentliga
              budget.
            </seg>
          </u>
          <u>
            <seg>
              Och, herr Bäckström, om staten går med 53 miljarder i underskott,
              är det en balanserad budget eller inte?
            </seg>
          </u>
          <note type="speaker">
            Anf. 24 LARS BÄCKSTRÖM (v) replik:
          </note>
          <u>
            <seg>
              Herr talman! Fly inte från ämnet, Gunnar Andrén! Folkpartisterna
              måste kunna hålla sig till ett och samma ämne.
            </seg>
          </u>
          <u>
            <seg>
              I finansutskottets betänkande s. 106 står det: Folkpartiets skattesänkningar
              2005 uppgår till 16 miljarder netto. Det är den siffra som ingen
              hittills har bestridit förrän i denna debatt. Nu talar ni om skattestopp.
            </seg>
          </u>
          <u>
            <seg>
              Ni har ju nyss haft landsmöte. Har ni backat från det kravet
              eller inte? Står ni alltså på noll när det gäller skattesänkningar?
              Vilka besparingar kommer ni då att ta bort? Ni sparar väl inte
              bara för att jäklas med folk.
            </seg>
          </u>
          <u>
            <seg>
              Det här är ju ett jättefint budskap. Var glada för att ni stoppar
              era ohemula krav på skattesänkningar och stå för det! Klara besked!
            </seg>
          </u>
          <note type="speaker">
            Anf. 25 GUNNAR ANDRÉN (fp) replik:
          </note>
          <u>
            <seg>
              Herr talman! Att läsa utskottsbetänkandet på det sättet är som
              när fan läser Bibeln. Man kan inte bara läsa på ena sidan. Det
              blir ju balans när man sänker utgifterna.
            </seg>
          </u>
          <u>
            <seg>
              Det är precis som med herr Bäckströms gröna skatteväxling. Han
              fann att den sänkte skatterna, men han höjer dem ju med lika mycket.
              Det är väl ingen skattesänkning. Det är ju andra som betalar.
            </seg>
          </u>
          <u>
            <seg>
              Folkpartiets budget är fullt balanserad. Men det finns åsiktsskillnader
              gentemot herr Bäckströms.
            </seg>
          </u>
          <note type="speaker">
            Anf. 26 SUSANNE EBERSTEIN (s) replik:
          </note>
          <u>
            <seg>
              Herr talman! Jag funderar också över vad Folkpartiets skattestopp
              betyder. I så fall kommer väl Gunnar Andrén i skatteutskottet
              att yrka avslag på Folkpartiets motioner om skattesänkningar.
              Hur kommer det då att gå med samarbetet med Moderaterna, som leder
              skattesänkarligan? Hur ska alliansen klara upp den frågan?
            </seg>
          </u>
          <note type="speaker">
            Anf. 27 GUNNAR ANDRÉN (fp) replik:
          </note>
          <u>
            <seg>
              Herr talman! Hur Moderaterna har det får de svara för. Det tar
              väljarna ställning till.
            </seg>
          </u>
          <u>
            <seg>
              När det gäller den andra frågan kommer vi självfallet inte att
              yrka avslag på våra motioner. Det vore jättedumt eftersom vi har
              en balanserad budget. Men det är klart att om ni avslår en massa
              förslag från oss, till exempel på besparingssidan, går det ju
              inte ihop. Därför yrkar vi inte bifall till någonting. När ni
              har avslagit en massa förslag kan vi inte yrka bifall till dessa.
              Någon ordning måste det också vara i statens affärer.
            </seg>
          </u>
          <note type="speaker">
            Anf. 28 SUSANNE EBERSTEIN (s) replik:
          </note>
          <u>
            <seg>
              Herr talman! Då måste jag säga till Gunnar Andrén att jag funderar
              över vad ordet skattestopp egentligen betyder. Jag förstår inte
              alls vad det innebär.
            </seg>
          </u>
          <u>
            <seg>
              Sedan säger Gunnar Andrén att ni inte har någonting med Moderaterna
              att göra. Det tycker jag var ett väldigt intressant påpekande,
              för jag trodde att ni satt i samma balja och nu skulle vara en
              allians inför valet och visa väljarna att nu sjutton ska ni gå
              ihop och bilda en rejäl borgerlig regering. Hur ska det gå om
              Gunnar Andrén helt tar avstånd från Moderaternas politik?
            </seg>
          </u>
          <note type="speaker">
            Anf. 29 GUNNAR ANDRÉN (fp) replik:
          </note>
          <u>
            <seg>
              Herr talman! Men det är skillnad när det gäller att söka samverkan,
              som ni gör. Jag begär väl inte att ni ska svara för allt vad Miljöpartiet
              eller Vänsterpartiet föreslår. Däremot vet jag att ni samverkar
              med dem på ett bra sätt. Det kan Folkpartiet göra med Moderaterna
              och till och med med Socialdemokraterna i många frågor. Det betyder
              inte att vi måste tycka likadant i varje fråga. Någon ordning
              måste det finnas också i politiken.
            </seg>
          </u>
          <u>
            <seg>
              Det där handlar inte ett dyft om skattepolitik. Det handlar bara
              om någon form av agitation. Vi ska gärna samverka i en fyrpartiregering,
              och vi kommer överens.
            </seg>
          </u>
          <note type="speaker">
            Anf. 30 NINA LUNDSTRÖM (fp):
          </note>
          <u>
            <seg>
              Herr talman! Hur många artiklar, insändare och samtal har inte
              kommit om det som har hänt de senaste veckorna och månaderna.
              Senast häromdagen var det en artikel i en tidning här i Stockholm
              där rubriken var: Bostadsfiffel är politikernas fel.
            </seg>
          </u>
          <u>
            <seg>
              Skandaler med svarta listor, gräddfiler, bostadsstiftelser med
              mera väcker mycket ilskna reaktioner, och med all rätt. Men det
              behövs också en diskussion kring det politiska ansvaret.
            </seg>
          </u>
          <u>
            <seg>
              Sverige har en bostadspolitik som inte fungerar. Ansvaret och
              makten att ändra politiken ligger hos regeringen och hos denna
              kammare. Jag har lyssnat till många berättelser om människors
              förtvivlan.
            </seg>
          </u>
          <u>
            <seg>
              Vad ska vi då göra? Jag tycker att den politiska kraften ska
              fokuseras på annat än att förorda bostadsförmedlingar. Inrätta
              bostadsförmedlingar kan de kommuner göra som vill, men det är
              inte lösningen. Det är inte lösningen att sortera köer. Lösningen
              är att det finns ett större utbud av bostäder. Att sortera köer
              innebär inte att man ger människor en rätt till en bostad. Det
              handlar fortfarande om att människor ska prövas.
            </seg>
          </u>
          <u>
            <seg>
              Nej, det behövs reformer och modernisering. Det behövs förändringar
              inom hyressättningssystemet. Vi måste öka egenmakten. Låt människor
              äga sin bostad! Det behövs en starkare konsumentmakt och ett skydd
              för konsumenterna. Och det krävs etiska riktlinjer för hur man
              behandlar och bemöter hyresgäster.
            </seg>
          </u>
          <u>
            <seg>
              Jag har väldigt svårt att förstå varför det inte händer mer.
              Jag tror faktiskt att bostadsutskottet på sikt kanske får läggas
              ned. Vi har inte så där jättemycket att göra. Det saknas förslag
              från regeringen och propositioner. Samtidigt kan vi konstatera
              att gång efter annan säger man nej till förslag om hur man kan
              förändra.
            </seg>
          </u>
          <u>
            <seg>
              Jag tror att konsumenternas makt måste förstärkas. Jag tror på
              äganderätt. Jag tror att hyresrätten behövs. Jag tror att det
              måste bli ett stopp för det som pågår just nu. De här rubrikerna
              kommer att fortsätta om vi inte får stopp på detta. Och jag tror
              att ansvaret skvätter över på oss alla politiker oavsett färg.
            </seg>
          </u>
          <u>
            <seg>
              Den här debatten är oerhört viktig att föra. Jag skulle i dag
              också vilja ta möjligheten att sända ett budskap till alla dem
              som står i bostadsköer: I alla fall från Folkpartiets sida kommer
              vi att göra vårt yttersta för att se till att vi får en bostadsmarknad
              som fungerar och där du har rätt att välja hur du vill bo.
            </seg>
          </u>
          <note type="speaker">
            Anf. 31 RIGMOR STENMARK (c) replik:
          </note>
          <u>
            <seg>
              Herr talman! Jag tycker att det är väldigt bra att Nina Lundström
              tar upp den här debatten. Vi har ju gång på gång lyft fram bostadspolitiken,
              och vi har gång på gång efterlyst åtgärder från Socialdemokraterna.
            </seg>
          </u>
          <u>
            <seg>
              Jag ser med förskräckelse att bostadsministern inte är i kammaren
              i dag. Det hade jag hoppats att hon skulle vara, eftersom det
              är väldigt angeläget att vi får höra om det händer någonting nu
              när vi har fått en samhällsbyggnadsminister. Men det kanske finns
              någon annan från Socialdemokraterna som är beredd att svara. Kommer
              vi att få förslag att behandla här i riksdagen under den här mandatperioden?
            </seg>
          </u>
          <note type="speaker">
            Anf. 32 NINA LUNDSTRÖM (fp) replik:
          </note>
          <u>
            <seg>
              Herr talman! Här tycker jag att vi kan göra gemensam sak och
              se till att riva de hinder som finns för ökat bostadsbyggande
              och minska det krångel som finns. Jag välkomnar initiativet från
              Rigmor till ett samarbete. Men det är faktiskt också ett gemensamt
              ansvar för hela kammaren. Jag förvånas över att man har råd att
              säga nej till alla de goda förslag som kommer.
            </seg>
          </u>
          <note type="speaker">
            Anf. 33 LILIAN VIRGIN (s) replik:
          </note>
          <u>
            <seg>
              Herr talman! Jag tycker också att det är bra att Nina Lundström
              tar upp bostadspolitiken. Det är skönt att få börja diskutera
              den igen, för vi har tyckt att det har varit för lite av den saken.
            </seg>
          </u>
          <u>
            <seg>
              Men vad vi märker nu är att alliansens lösningar på allt inom
              bostadspolitiken är att minska och skära i anslaget till bostadspolitikens
              område. Jag undrar vad man konkret vill göra för den enskilda
              människan som söker bostad. Jo, man vill överlåta till marknaden
              och införa marknadshyror. Det är alltså pengar i stället för en
              rättvis kö och en rättvis fördelning som ska ge bostäderna. Det
              som vi socialdemokrater vill är att bygga mer, bygga rättvist
              och bygga ekologiskt för framtiden. Det är det vi satsar på.
            </seg>
          </u>
          <u>
            <seg>
              Nu vill jag ställa en fråga till Nina, och det är om ni i alliansen
              kan tänka er att införa en bostadsanvisningslag och insyn i bostadsförmedlingarna,
              alltså en konkret åtgärd.
            </seg>
          </u>
          <note type="speaker">
            Anf. 34 NINA LUNDSTRÖM (fp) replik:
          </note>
          <u>
            <seg>
              Herr talman! Som Lilian Virgin vet kan regeringen redan i dag,
              om regeringen vill, förelägga en kommun att inrätta en bostadsförmedling.
              Statsrådet Mona Sahlin kan lyfta luren i dag och ringa exempelvis
              Ilmar Reepalu i Malmö och säga: Nu vill vi att ni inrättar en
              bostadsförmedling.
            </seg>
          </u>
          <u>
            <seg>
              Det har prövats en gång i tiden, och jag kan konstatera att i
              Stockholm har man genom frivilligt samarbete kommit en bra bit
              på väg.
            </seg>
          </u>
          <u>
            <seg>
              Nej, vi är inte för en obligatorisk bostadsanvisningslag. Det
              är att försöka återanvända recept som inte har fungerat. Vi vill
              ha modernitet, och vi vill stärka konsumentmakten med nya, moderna
              metoder.
            </seg>
          </u>
          <note type="speaker">
            Anf. 35 LILIAN VIRGIN (s) replik:
          </note>
          <u>
            <seg>
              Herr talman! Vi har sett att alliansens bostadspolitik spretar
              åt väldigt många olika håll. Ni har sagt att ni tillsammans efter
              valet ska ha en gemensam bostadspolitik. Därför var min fråga
              om ni kunde tänka er att göra någonting för att åtgärda köerna.
              Men, tack, jag har fått ett svar: Ni vill inte.
            </seg>
          </u>
          <note type="speaker">
            Anf. 36 NINA LUNDSTRÖM (fp) replik:
          </note>
          <u>
            <seg>
              Herr talman! Alliansen kommer att skapa förutsättningar för ett
              långsiktigt bostadsbyggande där det finns goda förutsättningar
              för marknaden att se till att man bygger utifrån konsumenternas
              efterfrågan.
            </seg>
          </u>
          <u>
            <seg>
              Det är intressant att här höra att man säger att alliansen spretar.
              Vi kan konstatera att utskottsmajoriteten i betänkande efter betänkande
              passar med Lilian Virgin i spetsen. Den konstaterar att vi bara
              förväntar oss att regeringen återkommer med förslag.
            </seg>
          </u>
          <u>
            <seg>
              Jag kan konstatera att propositionslistan har varit väldigt tom.
              Det har inte kommit propositioner. Varför säger ni nej till alla
              våra förslag?
            </seg>
          </u>
          <note type="speaker">
            Anf. 37 LAILA BJURLING (s):
          </note>
          <u>
            <seg>
              Herr talman! Nu har halva mandatperioden gått. Det märks i debatten
              att partierna börjar ladda för en valrörelse. I regeringsförklaringen
              i september 2004 slog vår statsminister Göran Persson fast att
              strävan efter rättvisa och solidaritet ständigt måste pågå och
              att orättvisorna i dag beror på kön och social och etnisk bakgrund.
            </seg>
          </u>
          <u>
            <seg>
              Han lyfte också fram vår socialdemokratiska målsättning med trygghet
              och välfärd för alla och inte bara för några. Utifrån det beskrev
              han vår stora utmaning, arbetslösheten, som ska hanteras i kombination
              med en väl fungerande välfärd.
            </seg>
          </u>
          <u>
            <seg>
              Vidare konstaterade han att vi är på god väg att genomföra valmanifestet
              och 121-punktsprogrammet som vi har tillsammans med våra samarbetspartier.
              Det finns under den återstående tiden av mandatperioden utrymme
              för reformer för trygghet och rättvisa.
            </seg>
          </u>
          <u>
            <seg>
              Det innebär att vårt fokus i politiken är och ska vara trygghet
              och välfärd för alla. Vår politik grundas på värderingar som säger
              att alla ska ha rätt till ett gott liv. Trygghet, solidaritet
              och rättvisa är viktiga ledord för oss.
            </seg>
          </u>
          <u>
            <seg>
              Arbetslösheten ska bekämpas. Välfärden ska gälla både en bra
              sjukvård, skola och omsorg och trygghet när man är sjuk eller
              arbetslös. De borgerliga partierna har bildat en allians, som
              vi har hört om. Men vad vill de egentligen? Vi kan se i deras
              motioner att det spretar ganska rejält mellan de olika parterna
              i alliansen.
            </seg>
          </u>
          <u>
            <seg>
              Moderaterna är det största partiet bland de borgerliga. Det är
              väl ingen djärv gissning att dess politik kommer att vara den
              tongivande i en eventuell allians. Moderaterna kallar sig för
              det nya arbetarpartiet, alltså inte arbetarepartiet. Det borde
              kanske hellre kalla sig arbetspartiet, ett parti bara för den
              som har ett arbete, på bekostnad av den som är sjuk eller arbetslös.
            </seg>
          </u>
          <u>
            <seg>
              För oss socialdemokrater handlar det inte om vi som arbetar och
              de som inte gör det. Alla ska givetvis bidra efter sin förmåga.
              Men alla kan vi en dag bli sjuka eller arbetslösa. Borgarna envisas
              också med att kalla ersättningarna för bidrag. De anser att människor
              väljer att gå arbetslösa eller sjuka i stället för att jobba.
              Därför kräver de sänkta ersättningsnivåer i alla försäkringssystemen.
              Folket måste piskas tillbaka till arbete.
            </seg>
          </u>
          <u>
            <seg>
              När vi förklarar konsekvenserna av den moderata politiken börjar
              de svaja direkt. Visst ska sjukersättningen sänkas till 65 %,
              men kanske inte för alla sjukdomar. Så låter det då. Visst ska
              sjuka och arbetslösa tvingas ta ut förtida ålderspension vid 61
              års ålder, men kanske inte alla. Vilka är det som ska slängas
              ut, och vilka är det som ska få vara kvar i systemen?
            </seg>
          </u>
          <u>
            <seg>
              Vi socialdemokrater vill satsa på ett solidariskt samhälle. Vi
              socialdemokrater vet att trygga människor vågar mer. Våra ledord
              är och förblir trygghet, solidaritet och rättvisa.
            </seg>
          </u>
          <note type="speaker">
            Anf. 38 ROSITA RUNEGRUND (kd) replik:
          </note>
          <u>
            <seg>
              Herr talman! Jag har en kort fråga till Laila Bjurling. Hon säger
              att Socialdemokraterna inte använder uttrycket vi som arbetar
              och de som inte gör det.
            </seg>
          </u>
          <u>
            <seg>
              Min fråga till Laila Bjurling är: Hur ser man på alla de människor
              som ställs utanför arbete i dag på grund av den nya sjukförsäkringen?
              Jag tänker då i synnerhet på dem som inte kan arbeta till 100
              %, det vill säga människor med handikapp.
            </seg>
          </u>
          <u>
            <seg>
              Är det en solidaritet med den stora grupp i Sverige som i dag
              kanske ställs utanför arbetsmarknaden på grund av ett sådant beslut?
            </seg>
          </u>
          <note type="speaker">
            Anf. 39 LAILA BJURLING (s) replik:
          </note>
          <u>
            <seg>
              Herr talman! Den socialdemokratiska politiken går ut på att alla
              som vill ska kunna bidra med sina insatser på arbetsmarknaden.
              Det gäller också människor som har handikapp. Vi har många åtgärder
              för den delen, och det känner säkert kammaren till.
            </seg>
          </u>
          <u>
            <seg>
              Vi har satsningar på arbetsinriktad rehabilitering för de människor
              som har skadats av olika skäl. För dem som har funktionshinder
              finns exempelvis lönebidrag för att de ska kunna vara med på de
              villkor de orkar med. Den nya sjukförsäkringen ändrar ingenting
              i det systemet.
            </seg>
          </u>
          <note type="speaker">
            Anf. 40 ROSITA RUNEGRUND (kd) replik:
          </note>
          <u>
            <seg>
              Herr talman! Det är oansvarigt av Socialdemokraterna. Jag har
              arbetat med arbetshandikappade tidigare. Man gömmer dessa människor
              i olika utredningar. De som i dag är anställda inom Samhall har
              högre krav på sig. Arbetshandikappade kan knappast arbeta inom
              Samhall. Socialdemokraterna har fullständigt spårat ur när det
              gäller arbetsmarknadspolitik för de arbetshandikappade.
            </seg>
          </u>
          <note type="speaker">
            Anf. 41 LAILA BJURLING (s) replik:
          </note>
          <u>
            <seg>
              Herr talman! Vi har en arbetsmarknadspolitik som omfattar alla
              människor, även dem som har ett funktionshinder. Vi kan vara överens
              om att det kan göras mycket mer och göras ännu bättre. Men vi
              har en politik som omfattar dem.
            </seg>
          </u>
          <u>
            <seg>
              Vi tittar över hur vi ska kunna förbättra inom Samhall och för
              anställningar med lönebidrag. Det är som bekant en utredning som
              ligger för beredning. Vi kommer snart att få förslag på det området.
            </seg>
          </u>
          <note type="speaker">
            Anf. 42 CHRISTER NYLANDER (fp) replik:
          </note>
          <u>
            <seg>
              Herr talman! Laila Bjurling sade att Socialdemokraternas viktigaste
              fråga är att bekämpa arbetslösheten. Trots det ser verkligheten
              helt annorlunda ut. Vi går åt fel håll på många områden.
            </seg>
          </u>
          <u>
            <seg>
              På ett år har sysselsättningen minskat med 20 000 personer. På
              två har den minskat med 40 000 personer. Vi har nu en prognos
              enligt regeringens egna studier som innebär att vi kommer att
              ha en arbetslöshet på 67 % när den här mandatperioden är slut.
            </seg>
          </u>
          <u>
            <seg>
              Det innebär att vi går in i nästa lågkonjunktur med historiskt
              höga arbetslöshetssiffror. Socialdemokraterna måste komma med
              konkreta förslag för att få ned arbetslösheten. Har Laila Bjurling
              några sådana?
            </seg>
          </u>
          <note type="speaker">
            Anf. 43 LAILA BJURLING (s) replik:
          </note>
          <u>
            <seg>
              Herr talman! Vi står för arbetslinjen. Vi säger att alla ska
              arbeta. Det är en grundläggande linje för socialdemokratisk politik.
            </seg>
          </u>
          <u>
            <seg>
              Vi styr inte över näringslivet. Vi styr inte över var jobben
              finns någonstans och var de kommer att finnas. Men vi gör så gott
              vi kan. Vi kan säkert göra lite mer och kommer att göra mer. Men
              vi gör så gott vi kan för att till exempel öka statsbidragen så
              att vården, omsorgen och skolan har möjlighet att anställa fler
              personer, som Arne Kjörnsberg talade om tidigare.
            </seg>
          </u>
          <u>
            <seg>
              Vi underlättar mer för företagen. Vi ska jämna marken för företagen
              så att de på det sättet kan anställa fler och att man ska trivas
              och ha ett bra företagsklimat i Sverige. Vi har i jämförelse med
              europeiska länder låga företagsskatter, inte höga som någon annan
              sade här tidigare.
            </seg>
          </u>
          <u>
            <seg>
              Allt detta gör att vi också måste se till att de människor som
              finns i arbetslöshetskön får en aktivitet så att de är beredda
              att kunna ta ett jobb när marknaden så önskar och det vänder.
            </seg>
          </u>
          <note type="speaker">
            Anf. 44 LARS GUSTAFSSON (kd) replik:
          </note>
          <u>
            <seg>
              Herr talman! Jag har bara en fråga till Laila Bjurling.
            </seg>
          </u>
          <u>
            <seg>
              I år räknar ungefär hälften av Sveriges kommuner att ha knapp
              balans eller gå med underskott. Vi har 5,3 % arbetslöshet och
              dessutom en hel del procent i sysselsättningsåtgärder.
            </seg>
          </u>
          <u>
            <seg>
              Vi har en ungdomsarbetslöshet på 810 %. Vi har över en miljon
              personer i arbetsför ålder som aldrig går till arbetet. Detta
              kostar samhället totalt över 100 miljarder kronor.
            </seg>
          </u>
          <u>
            <seg>
              Min fråga till Laila Bjurling är: Är detta socialdemokratisk
              politik?
            </seg>
          </u>
          <note type="speaker">
            Anf. 45 LAILA BJURLING (s) replik:
          </note>
          <u>
            <seg>
              Herr talman! Arbetslösheten är ett gissel för alla som drabbas
              av den. Men det är inte en miljon människor som står utanför ständigt
              och jämt. Det är en siffra som borgarna älskar att använda sig
              av. Den blir inte riktigare för att ni upprepar den.
            </seg>
          </u>
          <u>
            <seg>
              Det kan totalt vara en miljon människor som strömmar genom systemen.
              Men de flesta människor har tack och lov en mycket kort arbetslöshetsperiod.
            </seg>
          </u>
          <u>
            <seg>
              Vi jobbar alldeles extra med dem som finns kvar det finns ju
              ett antal 10 000 som också har långa perioder. Men kom inte och
              säg att en miljon människor står utanför!
            </seg>
          </u>
          <note type="speaker">
            Anf. 46 TALMANNEN:
          </note>
          <u>
            <seg>
              Då är klockan tio. Därmed är vår allmänna debattimme avslutad.
              Jag tackar för närvaron i kammaren. Kritiska och positiva synpunkter
              kan framföras till mig, till de andra talmännen och till kammarsekreteraren.
            </seg>
          </u>
          <note>
            4 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2004/05:301
          </note>
          <note>
            Interpellation 2004/05:301 av Torsten Lindström (kd) om demokratiutveckling
            i Vitryssland
          </note>
          <note>
            Interpellationen kommer att besvaras torsdagen den 3 februari
            2005.
          </note>
          <u>
            <seg>
              Skälet till dröjsmålet är att interpellationens utformning gjort
              att det tagit tid att bestämma vilket statsråd som skall besvara
              den.
            </seg>
          </u>
          <u>
            <seg>
              Laila Freivalds
            </seg>
          </u>
          <note>
            5 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            6 § Ökad användning av intensivövervakning med elektronisk kontroll,
            m.m.
          </note>
          <note>
            Föredrogs
          </note>
          <note type="speaker">
            Anf. 47 KERSTIN ANDERSSON (s):
          </note>
          <note>
            Herr talman! I detta betänkande behandlar utskottet regeringens
            proposition om ökad användning av intensivövervakning med elektronisk
            kontroll.
          </note>
          <note>
            I propositionen föreslås att användningen av intensivövervakning
            med elektronisk kontroll ska utökas inom ramen för olika försöksverksamheter.
            Det ska ske dels genom att möjligheten att avtjäna korta fängelsestraff
            genom intensivövervakning med elektronisk kontroll utökas till
            strafftider på upp till sex månader, dels genom att fler intagna
            får möjlighet att avtjäna sista delen av straffet genom intensivövervakning.
          </note>
          <note>
            I propositionen föreslår regeringen vidare en ändring i brottsbalken
            som innebär att det blir möjligt att överklaga en övervakningsnämnds
            beslut om att förlänga övervakningstiden till dess att samhällstjänsten
            har fullgjorts. Det föreslås också en ändring i lagen om beräkning
            av lagstadgad tid. Lagändring innebär att tingsrätten i vissa
            fall måste hålla sammanträde på helgen i ärenden om besöksförbud
            som avser gemensam bostad.
          </note>
          <note>
            Lagändringarna föreslås träda i kraft den 1 april 2005. Två följdmotioner
            har väckts med anledning av propositionen. Utskottet föreslår
            riksdagen att anta regeringens förslag och avslå motionerna. I
            ärendet finns fyra reservationer och ett särskilt yttrande.
          </note>
          <u>
            <seg>
              Herr talman! Med denna korta inledning överlämnar jag ärendet
              till debattörerna.
            </seg>
          </u>
          <note type="speaker">
            Anf. 48 JEPPE JOHNSSON (m):
          </note>
          <u>
            <seg>
              Herr talman! I dag är utskottsmajoriteten på väg att införa en
              ny matematik och ett nytt sätt att räkna och detta innan vi har
              utvärderat om det gamla sättet att räkna var rätt och riktigt.
              Det är en matematik som inte räknar med brottsoffren och en matematik
              som har tvingats fram av platsbristen på anstalter och häkten.
              Det är en matematik som har tvingats fram av en ekonomi i förfall.
            </seg>
          </u>
          <u>
            <seg>
              Det kanske inte är speciellt förvånande att jag tycker att den
              nya matematiken är obegriplig. Ännu viktigare är vad blivande
              brottsoffer tycker och kommer att känna.
            </seg>
          </u>
          <u>
            <seg>
              Den nya matematiken kommer att innebära att två år är lika med
              tio månader och att 18 månader är åtta månader.
            </seg>
          </u>
          <u>
            <seg>
              Herr talman! Trots skarp kritik från flera av de riktigt tunga
              remissinstanserna, som Riksåklagaren, Hovrätten över Skåne och
              Blekinge och Brottsoffermyndigheten så inför ni det nya räknesättet.
              Då, herr talman, får ni som står bakom förslaget räkna med bråk
              för att använda ett matematiskt uttryck från oss moderater!
            </seg>
          </u>
          <u>
            <seg>
              Ni socialdemokrater och era stödpartier har totalt misslyckats
              med kriminalvården. Jag tänker bara på alla tidigare stolta formuleringar
              om program, vård och behandling som helt har kommit på skam. Senast
              i går kom Brås utvärdering av narkotikasatsningen. Den var tyvärr
              ingen upplyftande historia att läsa. Jag tänker i det här sammanhanget
              på att ni inte har tagit platsbristen och trängseln på anstalter
              och häkten på allvar. Det kan inte ha varit något nytt, för det
              är något som har ökat riktigt rejält under de senaste åren. Det
              samma gäller kriminalvårdens ekonomi det kan inte heller ha varit
              något nytt.
            </seg>
          </u>
          <u>
            <seg>
              Skyll inte på oppositionen den här gången! Det är faktiskt ni
              socialdemokrater som har haft regeringsmakten de senaste tio åren.
              Ni har huvudansvaret. Det går inte att här göra en Göran Persson,
              det vill säga att skylla på andra.
            </seg>
          </u>
          <u>
            <seg>
              Nu har vi en beläggning som månad efter månad ligger på över
              100 % och en ekonomi som kommer att kräva en halv miljards tillskott
              under innevarande år. Om kriminalvården hade varit ett privat
              företag, herr talman, hade det varit konkursvarning för länge
              sedan.
            </seg>
          </u>
          <u>
            <seg>
              Under 2004 klarade sig kriminalvården med en hårsmån från att
              överskrida gränsen på 10 % kredit och därmed bli en riksdagsfråga,
              vilket hade varit unikt. Nu försöker ni rädda situationen med
              en mentalitet av släpp fångarna loss, det är vår! Eller kanske
              snarare: Släpp fångarna loss, det finns inte plats!
            </seg>
          </u>
          <u>
            <seg>
              Herr talman! Vi moderater är inte motståndare till elektronisk
              övervakning med fotboja vare sig som ersättning för kortare fängelsestraff
              för förstagångsförbrytare eller som utslussning efter det att
              två tredjedelar av straffet har avtjänats. Det kan vara ett bra
              sätt att få ut folk i samhället igen, men först efter två tredjedelar.
              Vi är positiva till att fotboja används i de fallen, men att slippa
              fängelse och i stället få fotboja ska vara en sista varning för
              personer som ännu inte har begått alltför allvarliga brott. Signalerna
              ska vara tydliga: Du får denna gång en sista chans att slippa
              fängelse! Gör inte om det här!
            </seg>
          </u>
          <u>
            <seg>
              En utvidgning till sex månaders fängelse, som majoriteten nu
              är på väg att genomföra, innebär att även personer som dömts för
              grova brott kommer att kunna få fotboja. Det är stötande, fel
              och kränkande, inte minst för många brottsoffer.
            </seg>
          </u>
          <u>
            <seg>
              Herr talman! För grov misshandel kan man dömas till maximalt
              tio års fängelse. Nu är det visserligen inte några som döms så
              hårt, och det är verkligen en berättigad fråga varför den övre
              delen av straffskalan aldrig används.
            </seg>
          </u>
          <u>
            <seg>
              Jag har här lite statistik. År 2003 dömdes 542 personer för grov
              misshandel. Ingen fick tio år. Ingen fick nio år. Ingen fick åtta
              år. En fick sju år. En fick sex år. En fick fem år. Hela sex stycken
              fick fyra års fängelse. Det stora flertalet, 231 stycken eller
              43 %, fick mellan ett och två år.
            </seg>
          </u>
          <u>
            <seg>
              Men längst ned på straffskalan finns 61 stycken som fick högst
              sex månader. Visserligen är straffskalan minst ett år, men här
              gives rabatter och krediter.
            </seg>
          </u>
          <u>
            <seg>
              Med det förslag som föreligger är det alltså möjligt att styvt
              10 % av dem som dömdes för grov misshandel 2003 skulle ha kunnat
              få fotboja. Jag säger inte att de hade fått det, men möjligheten
              finns när de inte fick mer än sex månaders fängelse.
            </seg>
          </u>
          <u>
            <seg>
              Samma år dömdes 1 689 personer för stöld, där maxstraffet är
              två år. Om man hade tillämpat fotboja vid upp till sex månader
              på alla hade över 90 % av dessa kunnat avtjäna sina straff med
              fotboja. Jag säger inte att alla hade fått fotboja, men kriteriet
              hade varit uppfyllt.
            </seg>
          </u>
          <u>
            <seg>
              Slutligen tar jag upp brottet grov kvinnofridskränkning med möjlighet
              att utdöma upp till sex års fängelse. Nu var det visserligen ingen
              som fick det straffet 2003 eftersom det inte var någon som ansågs
              ha kränkt kvinnofriden så grovt. Den som fick längst straff fick
              ett straff som hamnade på mellan två och tre år helt i vanlig
              ordning. Det är så det går till i Sverige.
            </seg>
          </u>
          <u>
            <seg>
              Av de 185 som dömdes för brottet var det 20 % som fick sex månader
              eller kortare straff. Om den tendensen håller i sig kommande år
              skulle det alltså vara en inte helt försumbar del av de grova
              kvinnofridskränkarna som kan få fotboja.
            </seg>
          </u>
          <u>
            <seg>
              Jag tror inte att ni socialdemokrater gör detta för de kränkta
              kvinnornas skull och inte heller bara för gärningsmännens skull.
              Jag tror faktiskt att ni är tvingade att göra det i lojalitet
              med den gamle finansministern och den nuvarande justitieministern
              i ett desperat försök att minska antalet intagna på fängelser
              och samtidigt försöka rädda ansiktet på dem som är ansvariga.
            </seg>
          </u>
          <u>
            <seg>
              Herr talman! Utslussning med intensivövervakning har varit i
              bruk endast en mycket kort tid, och det är alldeles för tidigt
              att dra några slutsatser från den verksamheten. Vi moderater tycker
              att det är alldeles för tidigt att redan nu utöka verksamheten.
              Men är det trångt så är det trångt, och ni måste ju se till att
              nya kan komma in.
            </seg>
          </u>
          <u>
            <seg>
              Vår uppfattning är att utslussning med intensivövervakning ska
              kunna användas under den sista tredjedelen av straffet som en
              del av den villkorliga frigivningen. Att i dag lägga den så att
              den som döms för riktigt grova brott inte ens behöver sitta två
              tredjedelar vill vi inte ställa upp på.
            </seg>
          </u>
          <u>
            <seg>
              Den här matematiken att två års fängelse i praktiken blir tio
              månader och att ett och ett halvt års fängelse blir åtta månader
              ställer vi oss inte bakom. Den nya matematiken får ni i majoriteten
              stå för. Vi reserverar oss.
            </seg>
          </u>
          <u>
            <seg>
              När de nya bestämmelserna träder i kraft kan en våldtäktsman
              som döms till två års fängelse vara ute efter tio månader, men
              det har ni väl tänkt igenom innan ni trycker på era knappar senare
              i dag.
            </seg>
          </u>
          <u>
            <seg>
              Herr talman! I dagens betänkande finns också ett förslag om att
              nämndemän ska delta i beslut om besöksförbud avseende gemensam
              bostad. Det kommer att kräva att nämndemännen också finns tillgängliga
              under helger. Vi anser att det är fullt tillräckligt att en lagfaren
              domare fattar dessa beslut på samma sätt som redan sker med beslut
              om häktning och andra ingripande tvångsmedel.
            </seg>
          </u>
          <u>
            <seg>
              Herr talman! Vi moderater står bakom samtliga reservationer men
              yrkar bifall endast till reservation nr 1.
            </seg>
          </u>
          <note type="speaker">
            Anf. 49 KARIN GRANBOM (fp):
          </note>
          <u>
            <seg>
              Herr talman! Det är överfullt i våra fängelser, och det är slut
              på kriminalvårdens konto. Det finns planer på att bygga nytt,
              men det tar tid. Frågan är om Kriminalvårdsstyrelsen kan sätta
              planerna i verket eftersom det sunda förnuftet säger att man inte
              kan spendera pengar som inte finns.
            </seg>
          </u>
          <u>
            <seg>
              I denna situation föreslår regeringen ökad användning av fotboja.
              Den anger ett antal skäl för detta, men ska vi tala klarspråk
              är förslaget sprunget ur den kaosartade situation som råder på
              fängelserna. Platser måste friställas. Det finns redan beräkningar
              på hur många det blir genom det här förslaget. Enligt Kriminalvårdsstyrelsen
              blir det ca 250. Effekten vill man ha snarast, så redan den 1
              april ska användandet av fotboja öka.
            </seg>
          </u>
          <u>
            <seg>
              Att det finns tunga remissinstanser som motsätter sig förändringen
              talar också för att förslaget inte är för gärningsmännens bästa
              eller för brottsoffrens bästa utan just för att minska överbeläggningen
              på fängelserna. Majoriteten anför att förslaget är till för att
              minska skadeverkningarna av en fängelsevistelse. Ja, det är ju
              omtänksamt. I dag är många intagna sämre när de kommer ut än när
              de kom in. Men nog är det väl ändå att börja i fel ända?
            </seg>
          </u>
          <u>
            <seg>
              Att sitta i fängelse ska ju innebära påverkan och förändring
              till det bättre. Man ska där se till att de faktorer som gjorde
              att personen begick ett brott rättas till så att han eller hon
              inte bryter mot lagen igen. I stället för att låta de dömda sitta
              av straffen hemma bör fängelsevistelsen göras bättre. Med fotboja
              blir påföljden enbart ett straff, frihetsberövande. Det kommer
              inte att ges någon behandling eller ske någon förändring av det
              som gjorde att brottet begicks, och det är inte rimligt.
            </seg>
          </u>
          <u>
            <seg>
              Regeringens förslag innehåller två delar. Den första delen är
              att dagens försöksverksamhet där fyra månaders fängelsestraff
              kan omvandlas till intensivövervakning ska utökas till att omfatta
              strafftider upp till sex månader.
            </seg>
          </u>
          <u>
            <seg>
              Den andra delen är att fler ska kunna avtjäna sista delen av
              ett längre straff med fotboja.
            </seg>
          </u>
          <u>
            <seg>
              Vi i Folkpartiet säger nej till det första förslaget, det vill
              säga en utökning av de fängelsestraff som i sin helhet kan omvandlas
              till intensivövervakning. Det främsta skälet till detta är att
              det är viktigt att upprätthålla allmänhetens förtroende för att
              samhället ska genomföra den påföljd som domstolen dömer till och
              att det ska vara en tydlighet i påföljderna. Om regeringens förslag
              går igenom kommer man att kunna läsa i tidningen att en person
              har dömts till fängelse i sex månader. Sedan kan man finna ut
              att han eller hon aldrig har satt sin fot där, och det är inte
              bra.
            </seg>
          </u>
          <u>
            <seg>
              Om nu en hel påföljd kommer att bestå av intensivövervakning
              anser vi liberaler att det borde vara en självständig påföljd.
              Domstolen borde vara den instans som bedömer om en person ska
              avtjäna påföljden i hemmet eller på anstalt. Det vore mer rättframt.
              Dömer domstolen till intensivövervakning behöver inte allmänheten
              förvånas över att domstolen dömt till lagens mest ingripande påföljd,
              nämligen fängelse, och att sedan denna påföljd inte verkställs.
            </seg>
          </u>
          <u>
            <seg>
              Därutöver vill jag, för att fortsätta min argumentation mot regeringens
              förslag att förlänga tiden för möjlighet till omvandling av fängelsepåföljd,
              säga att för att få sex månaders fängelse ska man ha begått ett
              allvarligt brott. Nästan 60 % av dem som avtjänar fängelsestraff
              sitter sex månader eller mindre. Bland dem som döms till sex månaders
              fängelse kan vi bland annat hitta allvarliga fall av misshandel.
              Många finner det säkert stötande att allvarliga brott inte beivras
              med ett ordentligt ingripande från samhällets sida.
            </seg>
          </u>
          <u>
            <seg>
              Dessutom har den som döms till fängelse inte sällan begått brott
              tidigare. Det har varit svårt att utläsa ur förslaget om tidigare
              dömda personer ska kunna komma i fråga för intensivövervakning.
              Det står att en person som har verkställt ett straff genom intensivövervakning
              under de senaste tre åren inte ska kunna komma i fråga. Men om
              personen har haft skyddstillsyn, fått samhällstjänst, fängelse
              eller annat, ska då den personen kunna komma i fråga? Jag tycker
              inte det, möjligen undantaget personer som har blivit dömda till
              böter. Det vore bra om en representant för majoriteten kunde klargöra
              denna fråga.
            </seg>
          </u>
          <u>
            <seg>
              Vi liberaler säger ja till en förlängning av intensivövervakning
              i slutet av ett längre straff. Vi anser att detta kan accepteras
              eftersom den intagne då under en längre tid i fängelse fått bevisa
              att han eller hon klarar av att sköta sig, och intensivövervakning
              är ett bra sätt att stegvis slussas ut i frihet från en längre
              tid i fängelse.
            </seg>
          </u>
          <u>
            <seg>
              Slutligen vill jag ta upp brottsofferperspektivet i påföljden.
              Många gånger är inte detta särskilt stort. Alltför ofta sätts
              enbart gärningsmannens behov i fokus. Det kan handla om att han
              placeras nära sina anhöriga trots att brottsoffret också bor där.
              Ibland händer det att brottsoffer först efteråt får reda på att
              den intagne har varit ute på permission. Vilken hänsyn tas, och
              kommer att tas, till brottsoffer när det gäller intensivövervakning?
              Kan majoriteten garantera att brottsoffret blir informerat om
              var den som dömts till fängelse men som får påföljden omvandlad
              till fotboja befinner sig? Kommer brottsoffret redan innan beslutet
              om omvandling av fängelsestraffet att få säga sin mening? Det
              vore att visa brottsoffret respekt. I ivern att lediggöra platser
              på våra fängelser får vi inte glömma brottsoffren och allmänheten.
              Att urholka förtroendet för påföljdssystemet för att få 250 lediga
              platser är ingen bra deal .
            </seg>
          </u>
          <note>
            Därmed yrkar jag bifall till reservation 4.
          </note>
          <note type="speaker">
            Anf. 50 JOHAN LINANDER (c):
          </note>
          <u>
            <seg>
              Herr talman! Centerpartiet står i stort bakom förslagen i propositionen
              om ökad användning av intensivövervakning med elektronisk kontroll.
              Vi har en reservation, reservation 4 under punkt 5 om utökat brottsofferperspektiv
              i påföljdssystemet, och den yrkar jag också bifall till.
            </seg>
          </u>
          <u>
            <seg>
              Vi har tidigare i debatten fått höra inlägg som kan ge intryck
              av att intensivövervakning med elektronisk kontroll, så kallad
              fotboja, inte är något straff. Det stämmer inte. Att leva med
              fotboja innebär ett mycket inrutat liv där det inte finns minsta
              utrymme för spontanitet. Som en jämförelse kan sägas att många
              som sitter i fängelse, som skulle ha möjlighet att få fotboja
              i stället, inte vill ha det. Man tycker att det är ett hårdare
              straff att ha fotboja än att sitta kvar på anstalten.
            </seg>
          </u>
          <u>
            <seg>
              Vi har också fått höra en uppräkning av vilka personer som begått
              grova brott som kommer att röra sig fritt i vårt samhälle. För
              det första: Har man fotboja så rör man sig inte fritt i samhället.
              Jag tycker att det är en fullkomligt felaktig bild. För det andra
              finns det tydligt inskrivet i lagen vem som kan få avtjäna sitt
              fängelsestraff med fotboja.
            </seg>
          </u>
          <u>
            <seg>
              Verkställighet med fotboja får inte ske om det kan befaras att
              den intagne kommer att avvika, återfalla i brott, missbruka alkohol,
              narkotika, dopningspreparat eller andra beroendeframkallande medel,
              eller om andra särskilda skäl talar emot verkställande med fotboja.
              Det finns också regler om att det måste ha gått tre år från tidigare
              brott för att fotboja ska bli aktuellt. Det måste finnas en ordnad
              hemmiljö och något slags schemalagd aktivitet arbete, studier
              eller någonting annat så att man kan följa tider. Den intagne
              kan föreläggas att lämna drogtest, kriminalvården gör kontrollerande
              hembesök och så vidare. Det är ett hårt straff att ha fotboja.
            </seg>
          </u>
          <u>
            <seg>
              Herr talman! Anledningen till att regeringen lägger fram det
              här försöket just nu är säkert att det är ett sätt att klara av
              överbeläggningen. Det tror även jag, liksom mina borgerliga kamrater.
              Och det är ett förskräckligt dåligt sätt att lösa problemen, problem
              som man har skapat genom sin usla framförhållning i kriminalvården.
              Men det hindrar inte oss i Centerpartiet att ändå ställa oss bakom
              förslaget, eftersom vi tycker att det är ett bra förslag, eller
              åtminstone ett förslag i rätt riktning.
            </seg>
          </u>
          <u>
            <seg>
              Vi måste fråga oss: Behöver vi fler utslagna människor som har
              svårt att försörja sig själva? Vi vet att det är oerhört svårt
              att komma tillbaka och få ett jobb efter att man har suttit i
              fängelse. Kan man fortsätta arbeta och ha fotboja i övrigt i hemmet
              så är det ett mycket bättre alternativ. Sverige behöver fler människor
              som jobbar och försörjer sig.
            </seg>
          </u>
          <u>
            <seg>
              Samtidigt måste straffet uppfylla sin roll både vad gäller den
              individpreventiva och den allmänpreventiva delen, det vill säga
              att det ska vara avskräckande både för individen och för allmänheten
              att begå brott eftersom man vet att ett hårt straff kommer att
              dömas ut. Med fotbojan klaras två av de här kraven på ett straff
              på ett bra sätt. Den dömde kan fortsätta att arbeta och inte vara
              en ekonomisk belastning för samhället, vilket man blir om man
              sitter inne i fängelset. Samtidigt, vad gäller den individpreventiva
              delen, vet de som har eller har haft fotboja att det är ett hårt
              straff. Det är inget man skulle välja i stället för att vara fri
              ute i samhället. Vad gäller allmänpreventionen är det ju knappast
              så att någon begår brott med straffskala under sex månader med
              förhoppningen att få fotboja i stället för fängelsestraff. För
              det första kan man ju inte veta om man får det, och för det andra
              är det ju inte kul att ha fotboja heller. Det är, liksom fängelsestraffet,
              ett hårt straff. Jag tror att det är helt andra saker som driver
              kriminella och som möjligtvis skulle kunna få in dem på ett laglydigt
              spår.
            </seg>
          </u>
          <u>
            <seg>
              Till sist, herr talman, vill jag säga något om den reservation
              som jag står bakom tillsammans med Folkpartiet och Moderaterna.
              Den handlar framför allt om att den som begått brott mot make
              eller maka inte ska få verkställa straffet genom fotboja i det
              gemensamma hemmet. Det borde vara en självklarhet, men det är
              det tyvärr inte.
            </seg>
          </u>
          <u>
            <seg>
              Allra sist vill jag säga något om det särskilda yttrande som
              jag står bakom tillsammans med Folkpartiet. Vi menar att vid en
              översyn av påföljdssystemet borde intensivövervakning vara en
              egen straffpåföljd som domstolen dömer ut, så att man inte dömer
              ut fängelse men det i stället blir fotboja. Det borde vara en
              självständig straffpåföljd, och det är en förändring som bör göras
              så snart det är möjligt.
            </seg>
          </u>
          <note type="speaker">
            Anf. 51 ELISEBEHT MARKSTRÖM (s):
          </note>
          <u>
            <seg>
              Herr talman! Jeppe Johnsson och Karin Granbom, ni ska lyssna
              på Johan Linander! Jag är i den ovanliga situationen att nästan
              kunna säga att jag håller med föregående talare om det inte hade
              varit så att han också lade till en alldeles felaktig analys,
              nämligen att den här reformen har sitt ursprung i att vi har platsbrist
              på fängelserna. Det stämmer inte. Idén om att kunna avtjäna straff
              på annat sätt än att sitta i anstalt är ju på intet sätt ny. Metoden
              har ju funnits i Sverige ett antal år, sedan 1994 närmare bestämt,
              och har utökats vartefter. Nu är det dags att ta nästa steg. Så
              Karin Granbom och Jeppe Johnsson, ni målar fel bild.
            </seg>
          </u>
          <u>
            <seg>
              Vi har platsbrist på anstalterna. Det är ju alldeles sant. Det
              vet ni ju båda två, eftersom ni sitter i Kriminalvårdsstyrelsens
              styrelse och följer den här utvecklingen. Men då känner ni också
              till och har nogsamt noterat att kriminalvården är snart sagt
              det enda budgetområde som inte vidkänns nedskärningar, utan där
              mycket stora belopp faktiskt läggs på att klara utbyggnaden mot
              platsbrist och för att förbättra innehållet, se till att personalen
              har rätt utbildning och så vidare. Bara i år handlar det om 430
              nya miljoner kronor, nästa år 680 miljoner och 2007 över miljarden.
            </seg>
          </u>
          <u>
            <seg>
              Eftersom ni följer arbetet så nära vet ni också att möjligheten
              att bygga snabbare än vad man gör i dag ju inte finns. Kriminalvårdens
              representanter säger ju själva att de gör precis så mycket som
              de kan. De behöver inte ha mera pengar i handen just nu de klarar
              ändå inte att sätta ökad verksamhet i sjön. Därmed inte sagt att
              det inte finns ett behov av ökad verksamhet. Det gör det visst,
              och det är vi helt överens om, men ni har som sagt en helt felaktig
              ingång i hela den här frågan.
            </seg>
          </u>
          <u>
            <seg>
              Fotboja är faktiskt ett ganska hårt straff. Det är ingen dans
              på rosor att avtjäna sin påföljd med att vara bevakad dygnet runt,
              i sin bostad, på sin arbetsplats och också på den lilla fritid
              utanför hemmet som tillåts. Det finns två rapporter från Brottsförebyggande
              rådet där man har följt upp och frågat de berörda hur de ser på
              den här verkställigheten. Har ni läst dem så vet ni också att
              en stor del av dem som har möjlighet att få avtjäna sitt straff
              på det här sättet väljer att avstå och hellre sitter inne i anstalt,
              därför att kontrollen, ofriheten och stressen av rädslan att göra
              någonting fel att inte befinna sig på rätt ställe vid rätt tillfälle
              och på det sättet ha brutit mot sin överenskommelse och därmed
              också riskera att åka in på anstalten är så stor att en ganska
              stor grupp väljer att avstå från just den här påföljden.
            </seg>
          </u>
          <u>
            <seg>
              Men vi tycker att det känns angeläget att försöka få fler att
              ta denna påföljd, därför att är det någonting som vi känner till
              så är det den skada som vistelse i anstalt innebär. Det handlar
              om passivisering, det handlar om att man kommer i kontakt med
              andra kriminella, det handlar om sysslolöshet och om tillgång
              till narkotika alla de bekymmer som ni likaväl som jag känner
              till att kriminalvården i dag lever med.
            </seg>
          </u>
          <u>
            <seg>
              Då är det väl rimligt att vi försöker göra allt vi kan dels för
              att fler ska ta till sig möjligheten att använda fotboja, dels
              för att innehållet i kriminalvården, för dem som ändå måste finnas
              på anstalterna, självklart ska vara sådant att de kommer bättre
              ut än när de kom in.
            </seg>
          </u>
          <u>
            <seg>
              Vi är inte där i dag. Vi saknar verkställighetsplanering för
              de intagna. Vi saknar en ordentlig planering inför frigivningen.
              Det fungerar inte på det sätt som riksdag och regering gett kriminalvården
              i uppdrag att få det att fungera. Detta har naturligtvis många
              orsaker, men i årets budget och i regleringsbreven till kriminalvården
              sägs mycket tydligt att det är ett av de prioriterade uppdrag
              som kriminalvården har att ta tag i.
            </seg>
          </u>
          <u>
            <seg>
              Vi tycker att reformen känns bra. De som fram till nu använt
              sig av fotboja visar på mycket goda resultat. Det visar sig att
              när en person passerat nålsögat och blivit beviljad möjlighet
              att använda fotboja har han eller hon därmed också fått ett förtroende.
              Det har bedömts att det inte finns någon överhängande risk för
              återfall i brott, att det inte finns risk för fortsatt missbruk
              eller missbruk över huvud taget, att personen i fråga har ett
              arbete eller en sysselsättning, har bostad och har en ordnad social
              situation. Detta, mina vänner, är något att ta fasta på. Trots
              att människor begått brott kan de fortsätta att ha kvar sitt arbete
              eller gå på utbildning, de kan ha kvar sin bostad och allt det
              andra goda som jag räknade upp.
            </seg>
          </u>
          <u>
            <seg>
              Av den utredning som Brå gjort framgår också, när man gjort mätningar
              efter sex månader, att betydligt fler har kvar ett arbete. Så
              gott som alla har sin bostad kvar, vilket ju inte precis är legio
              för det stora antalet intagna på kriminalvårdsanstalt. Dessutom
              har nio av tio sin försörjning ordnad. Inte heller det kan man
              skryta med att övriga intagna som regel har. Ytterst få missköter
              sig. 6 % har tvingats avbryta, och det har i regel berott på att
              de använt alkohol under sin vistelse i bostaden. Dessutom har
              den sociala situationen förbättrats.
            </seg>
          </u>
          <u>
            <seg>
              Låt mig kommentera några av de farhågor som nämnts från talarstolen
              och som också framkommer i reservationerna. Det är ju inte så
              att en person som är dömd för grov kvinnofridskränkning över huvud
              taget skulle komma i fråga att få avtjäna sitt straff med fotboja,
              särskilt inte om personen har samma bostad som brottsoffret. Detta
              sägs mycket tydligt, och om man kontrollerar den uppgiften med
              dem som har att hantera dessa frågor ute i verkligheten får man
              svaret att något sådant inte förekommer.
            </seg>
          </u>
          <u>
            <seg>
              Min talartid håller på att ta slut, men kanhända finns det någon
              fråga och i så fall återkommer jag. Därmed avslutar jag med att
              yrka bifall till utskottets förslag i betänkandet och avslag på
              samtliga reservationer.
            </seg>
          </u>
          <note type="speaker">
            Anf. 52 JEPPE JOHNSSON (m) replik:
          </note>
          <u>
            <seg>
              Herr talman! Elisebeht Markström räknar upp mycket sådant som
              även Socialdemokraterna saknar i kriminalvården. Sedan hänvisar
              hon till årets budget. Jag vill bara påpeka att man inte kan åstadkomma
              några underverk med årets budget. Elisebeht Markström vet precis
              som jag att man måste ha en halv miljard i extra pengar, och får
              man inte extra pengar före den 1 maj kan man inte betala lönerna.
            </seg>
          </u>
          <u>
            <seg>
              Nu säger Elisebeht Markström att ingen kvinnofridskränkare kommer
              att dömas till fotboja. Vi får hoppas att det är så, men Elisebeht
              Markström vet att kvinnomisshandlare kan dömas till villkorlig
              dom och samhällstjänst. Och då kan de kanske också dömas till
              fotboja. Anser Elisebeht Markström att det är rätt och riktigt?
            </seg>
          </u>
          <note type="speaker">
            Anf. 53 ELISEBEHT MARKSTRÖM (s) replik:
          </note>
          <u>
            <seg>
              Herr talman! Det är svårt för mig att svara för alla som döms
              för våldsbrott och säga att ingen skulle komma i fråga om de misshandlat
              en kvinna; det kan jag inte ställa mig bakom. Den möjligheten
              finns ju antingen det varit en man, en kvinna eller ett barn som
              misshandlats. Det ligger så att säga inte på det politiska bordet
              att avgöra den saken.
            </seg>
          </u>
          <u>
            <seg>
              Det jag däremot kan gå i god för är de kriterier som uttryckligen
              finns tecknade för vem som skulle kunna komma i fråga för fotboja.
              Om det finns risk för återfall i brott, och allrahelst mot samma
              brottsoffer, eller om straffet är tänkt att avtjänas i samma bostad
              där brottsoffret bor, kommer det inte i fråga. Om det är något
              vi vet när det gäller grov kvinnofridskränkning så är det just
              att det är ett upprepningsbrott. Det riktar sig oftast mot samma
              brottsoffer, och därför kommer den grupp som döms för det brottet
              inte i fråga.
            </seg>
          </u>
          <u>
            <seg>
              Sedan skulle jag vilja säga något om oron över att förslaget
              saknar ett brottsofferperspektiv, vilket finns angett i reservationerna.
              Jag håller med om att det verkligen är jätteviktigt att förstå
              att brottsoffer har ett berättigat intresse av att straff verkställs
              snabbt och effektivt och att hon eller han får information om
              den dömde vistas utanför anstalt, av vilken anledning det vara
              månde, och att den dömde inte återfaller i brott. Det gäller naturligtvis
              både det aktuella brottsoffret och även kommande brottsoffer.
            </seg>
          </u>
          <note type="speaker">
            Anf. 54 JEPPE JOHNSSON (m) replik:
          </note>
          <u>
            <seg>
              Herr talman! Jag håller med Elisebeht Markström om att ingen
              som misshandlar en kvinna ska få fotboja, ingen som misshandlar
              ett barn och inte ens om någon misshandlar en man tycker jag ska
              få fotboja. Det är ett grovt brott.
            </seg>
          </u>
          <u>
            <seg>
              Sedan broderar Elisebeht Markström i sitt huvudanförande ut hur
              väldigt hårt straffet med fotboja är, och hon höll också med Johan
              Linander. Det är ingen dans på rosor, herr talman, och ska verkligen
              inte heller vara det. I så fall ska det vara mycket taggar på
              rosorna. Men hur det än är så hävdar man att det är oerhört ingripande,
              att det är värre än att sitta i fängelse.
            </seg>
          </u>
          <u>
            <seg>
              Det beror väl på vem man är. De flesta som begår brott för första
              gången, eller åker dit för någonting, skulle inte vilja gå i fängelse
              utan skulle i stället vilja dölja straffet under byxbenet. De
              som inte vill ha fotboja är stamkunderna i fängelserna. De tycker
              säkert att det är enklare och behagligare där. För oss vanliga
              Svenssons är det en annan sak. Jag kan bara gå till mig själv.
              Om jag råkade illa ut skulle jag gärna ta fotboja, avstå det sociala
              levernet och försöka få den perioden att gå så fort som möjligt.
            </seg>
          </u>
          <u>
            <seg>
              Nu sägs det att det är så ingripande. Ja, men är det ett skydd
              för den misshandlade kvinnan, barnet, mannen? Visst kan man bryta
              fotbojan och det går en signal till polisen, till frivården, men
              på den tiden hinner man ju slå ihjäl sitt gamla offer.
            </seg>
          </u>
          <note type="speaker">
            Anf. 55 ELISEBEHT MARKSTRÖM (s) replik:
          </note>
          <u>
            <seg>
              Herr talman! Det är just därför som de som döms för den typen
              av brott, grov kvinnofridskränkning, med den straffskala vi har
              i dag inte kommer i fråga för den åtgärden. Det tycker jag är
              alldeles riktigt. Jag håller med Jeppe Johnsson i varenda bokstav
              när det gäller den delen.
            </seg>
          </u>
          <u>
            <seg>
              Om Jeppe Johnsson tror att avtjäna straff med hjälp av fotboja
              är detsamma som att vara villkorligt frigiven, det vill säga att
              röra sig fritt ute i samhället efter att ha avtjänat en del av
              fängelsestraffet, då har Jeppe Johnsson en hel del att lära. Villkorlig
              frigivning innebär ju att man flyttat ut från anstalten. Man har
              så att säga muckat. Man bor hemma, om man har en egen bostad,
              eller någon annanstans. Man jobbar eller sysselsätter sig på något
              sätt. Men man är under övervakning och har kontakt med frivården.
            </seg>
          </u>
          <u>
            <seg>
              Fotboja är någonting helt annat. Där har man reglerat exakt på
              minuten varje dygn var personen ska befinna sig. Man kontrollerar
              många gånger i veckan om vederbörande har druckit alkohol eller
              har intagit andra droger eller beroendeframkallande medel. Självklart
              hjälper tekniken till att kontrollera att personen är på den plats
              där han eller hon ska vara. De som har provat på det här säger
              att det är en oerhört ingripande åtgärd. Många klarar av det och
              är nöjda därför att de kan behålla sin sociala situation, sin
              bostad och sitt arbete, som de näppeligen skulle ha gjort om de
              hade suttit inne på anstalt. Då hade ingen haft vare sig råd eller
              lust att betala hyran, och jobbet hade de väl då blivit av med.
              Så det är ingen dans på rosor.
            </seg>
          </u>
          <note type="speaker">
            Anf. 56 KARIN GRANBOM (fp) replik:
          </note>
          <u>
            <seg>
              Herr talman! Under sitt anförande nämnde Elisebeht Markström
              inte brottsoffren en enda gång, utan det kom först nu i repliken
              efter det att oppositionen hade påmint om detta. Elisebeht har
              inte heller nämnt allmänhetens förtroende för rättsväsendet och
              hur detta påverkas. De här två sakerna har tydligen inte regeringen
              eller majoriteten funderat på, åtminstone inte så mycket att de
              är värda att tas upp.
            </seg>
          </u>
          <u>
            <seg>
              Jag har heller inte fått något svar på mina frågor som jag ställde.
              Jag ställer dem väl en gång till, om det är så att ni faktiskt
              har funderat över svaren på de här frågorna.
            </seg>
          </u>
          <u>
            <seg>
              Jag skulle då vilja fråga vem som kan få den här intensivövervakningen?
              Jag har utläst av propositionen att det är personer som inte har
              blivit dömda till intensivövervakning under de senaste tre åren
              eller, som Elisebeht sade tidigare, är en person som kan återfalla
              i brott. Men ska en person som har blivit dömd till någonting
              annat än intensivövervakning och avtjänat det under de senaste
              tre åren ändå kunna få intensivövervakning?
            </seg>
          </u>
          <u>
            <seg>
              Sedan skulle jag också vilja ställa en fråga om brottsofferperspektivet.
              Vilken hänsyn kommer man att ta till brottsoffren? Kommer brottsoffret
              att bli informerat om att fängelsepåföljden har blivit omgjord
              till intensivövervakning, och kommer brottsoffret att ha någonting
              att säga i den här frågan innan man omvandlar fängelsestraffet
              till en intensivövervakningspåföljd?
            </seg>
          </u>
          <note type="speaker">
            Anf. 57 ELISEBEHT MARKSTRÖM (s) replik:
          </note>
          <u>
            <seg>
              Herr talman! Jag vet att jag inte svarade på frågorna. Jag var
              så uppfylld av att jag var överens med Johan Linander. Jag ville
              peka på de felaktigheter som ni hade med i era anföranden, men
              jag räknade förstås med att detta skulle komma i repliken.
            </seg>
          </u>
          <u>
            <seg>
              När det gäller brottsofferperspektivet står det både i propositionen
              och i betänkandet att det är oerhört angeläget att den här påföljden
              har ett stort förtroende hos människor i allmänhet och hos brottsoffren
              i synnerhet. Skulle det visa sig att förtroendet för påföljdssystemet
              i och med detta ruckas ska vi självklart i nästa vända fundera
              på om vi har gjort rätt. Vi tror att vi har gjort rätt. Vi tror
              till och med att vi ska gå längre när Kriminalvårdskommittén har
              kommit med sina förslag om möjlighet till individualiserad verkställighet
              av straff. Så vi ser fram emot att komma med nya reformer. Vi
              tror på det.
            </seg>
          </u>
          <u>
            <seg>
              Brottsoffren kommer inte, precis som i dag i något annat sammanhang,
              att få vara med och avgöra hur den dömde ska avtjäna sitt straff.
              Det vore oss helt främmande att blanda in och belasta brottsoffren
              med den frågan. Däremot har självklart brottsoffret, precis som
              det står i lagstiftningen i dag, rätt att få veta om den som är
              dömd till straff vistas utanför anstalt. Självklart är det på
              det sättet också i de här fallen. Men de kommer inte att ha något
              inflytande på om det är lämpligt eller inte, utan det kommer att
              göras en individuell bedömning utifrån de kriterier som den nuvarande
              lagstiftningen redan har satt upp och som ju inte heller på något
              sätt är ändrade i och med den här reformen. Det vi gör är att
              vi utökar gruppen som kan komma i fråga.
            </seg>
          </u>
          <note type="speaker">
            Anf. 58 KARIN GRANBOM (fp) replik:
          </note>
          <u>
            <seg>
              Herr talman! Tack för det svaret! I det här svaret hörde jag:
              Vi ska gå längre. Och jag tänkte: Vad ska vi gå längre med? Vad
              jag kunde utläsa och höra var att vi ska gå längre med individualiseringen,
              och det är bra. Ett tag tänkte jag: Vi ska gå längre med att släppa
              ut personer ur fängelset. Det är nämligen just det jag väntar
              mig.
            </seg>
          </u>
          <u>
            <seg>
              Det kommer inte att förvåna mig om det snart kommer flera lagförändringar
              för att vi ska släppa ut folk ur fängelse därför att det inte
              finns plats. Elisebeht Markström pratar om det här i sitt anförande,
              och hon förnekar helt och hållet att det här är ett utfall av
              en usel kriminalvård. Jag tror inte ett dugg på det.
            </seg>
          </u>
          <u>
            <seg>
              Elisebeht berättade också att man gör fullt med satsningar där.
              Det ska bli bättre. Men jag har tittat igenom budgeten för kriminalvården,
              och jag ska säga att när man pratar om satsningar då trollar man
              bättre än Joe Labero. För vi kan inte säga att det är satsningar.
              Kriminalvården är full med skulder. Man kan inte göra några satsningar
              över huvud taget.
            </seg>
          </u>
          <u>
            <seg>
              Vi har svårt att ha folk i våra fängelser just därför att det
              blir svårare för oss att sedan släppa ut dem därför att de blir
              illa tilltygade när de är där. Risken att de återfaller i brott
              är större. Därför tycker jag att det känns väldigt konstigt att
              Elisebeht Markström ägnade så stor del av sitt anförande åt att
              försöka förneka att det här åtgärdsförslaget handlar om att vi
              ska friställa platser, för det är just vad det handlar om.
            </seg>
          </u>
          <note type="speaker">
            Anf. 59 ELISEBEHT MARKSTRÖM (s) replik:
          </note>
          <u>
            <seg>
              Herr talman! Jag räknar med att vi kommer att gå längre i reformarbetet
              när det gäller kriminalvården. Det vore ju alldeles galet om vi
              här och nu skulle säga: Det är bra som det är. Låt det vara som
              det är! Bygg ut ett antal platser, men låt det i övrigt vara som
              det är!
            </seg>
          </u>
          <u>
            <seg>
              Jag tror att Karin Granbom själv sitter i Kriminalvårdskommittén.
              Hon bör därmed vara väl insatt i de mycket allvarliga diskussioner
              som där pågår om hur vi ska kunna få till stånd en bättre och
              en modernare kriminalvård som svarar upp mot de krav som vi kan
              ställa med all den kunskap vi har om hur och varför brottslighet
              uppstår men också om hur vi ska behandla de medborgare som har
              begått brott och därmed också ska straffas.
            </seg>
          </u>
          <u>
            <seg>
              Den enkla lösningen är ju inte att bara bygga flera platser och
              låta folk sitta av sitt straff och sedan komma ut igen. Man blir
              inte bättre av fängelsestraff bara genom att sitta i fängelset,
              utan självklart ska vården utvecklas. Jag blir förvånad om inte
              Folkpartiet kommer att vara med och vara konstruktivt i det arbetet.
            </seg>
          </u>
          <u>
            <seg>
              Platsbristen är inte orsaken till den här reformen. Det här är
              en möjlighet som redan finns sedan tidigare. Vi bygger nu i något
              litet steg vidare på den därför att vi vet att det då skulle infinna
              sig en möjlighet för många fler att komma bättre ut, att inte
              återfalla i brott, att ha kvar sin bostad och att ha kvar sitt
              arbete. Men under strafftiden är man oerhört bevakad, faktiskt
              mer än vad man kan säga att man är när man är intagen på anstalt.
              Här handlar det om dygnet-runt-bevakning med mycket täta kontroller
              av alla de slag.
            </seg>
          </u>
          <note type="speaker">
            Anf. 60 JOHAN LINANDER (c) replik:
          </note>
          <u>
            <seg>
              Herr talman! Ja, det känns ovant att nästan vara överens med
              regeringsföreträdare i det här fallet, men det finns givetvis
              också skillnader.
            </seg>
          </u>
          <u>
            <seg>
              Det är möjligt att de som avgör huruvida fängelsestraff ska verkställas
              med elektronisk kontroll, fotboja, säger att den som har begått
              brott mot make eller maka eller sambo inte kommer att få verkställa
              straffet i hemmet.
            </seg>
          </u>
          <u>
            <seg>
              Men bara att det finns en risk att en kvinna inte anmäler sin
              misshandlande man av rädsla att verkställighet skulle kunna ske
              i hemmet med fotboja är allvarligt nog. Varför skulle det vara
              så svårt att ha i lagtexten eller åtminstone i förordning eller
              föreskrift om verkställighet med elektronisk kontroll att det
              är förbjudet? Det ska inte ens behöva avgöras. Det ska över huvud
              taget inte finnas möjlighet att tänka över om det kan bli en verkställighet
              i hemmet efter brott mot maka eller sambo. Det skulle vara pedagogiskt
              att ha det skrivet i lagtexten eller åtminstone i förordning eller
              föreskrift.
            </seg>
          </u>
          <note type="speaker">
            Anf. 61 ELISEBEHT MARKSTRÖM (s) replik:
          </note>
          <u>
            <seg>
              Herr talman! Det är klart att man kan skriva det med större bokstäver
              eller på fler ställen, men det står ju redan där. Att straffet
              ska avtjänas i den gemensamma bostaden med brottsoffret kommer
              inte i fråga. Om det är något som kännetecknar kvinnofridskränkningar
              är det just att det handlar om våld från närstående som man i
              regel delar bostad med, som man har barn tillsammans med och valt
              att leva sitt liv tillsammans med. Det finns redan som ett kriterium.
            </seg>
          </u>
          <u>
            <seg>
              Det får heller inte finnas risk för återfall i brott, allrahelst
              inte mot samma brottsoffer. Det gör det verkligen när det gäller
              kvinnofridskränkning. Det är också karakteristiskt för det brottet.
              Det är så det ser ut.
            </seg>
          </u>
          <u>
            <seg>
              Det vore förfärligt om kvinnor ute i landet skulle tro att de
              skulle behöva godkänna att mannen skulle avtjäna straffet i den
              gemensamma bostaden när det i själva verket inte föreligger någon
              sådan risk. Johan Linander och alla vi andra kan ju hjälpas åt
              att sprida den informationen, om det nu är så att det finns en
              erfarenhet av att kvinnor inte anmäler att de utsatts för brott
              av en närstående eftersom de befarar just detta. Jag har aldrig
              stött på den diskussionen, men det kan hända att Johan Linander
              har gjort det under sina resor och i diskussioner. Jag har aldrig
              gjort det. Jag tror inte att det är en rådande uppfattning. Om
              det skulle vara det ska vi ordentligt hjälpas åt att försäkra
              kvinnor om att det inte kommer att bli fråga om verkställighet
              i den gemensamma bostaden. Det har hittills inte varit så, och
              det kommer inte att bli så. Det står i kriterierna, och kriminalvårdens
              personal bedyrar att detta inte kommer i fråga.
            </seg>
          </u>
          <note type="speaker">
            Anf. 62 JOHAN LINANDER (c) replik:
          </note>
          <u>
            <seg>
              Herr talman! Jag har inte upplevt att det skulle vara så, men
              det finns inte i lagtexten, i förordning eller föreskrift. Det
              är en bedömning som görs av de tjänstemän som avgör huruvida verkställighet
              ska ske med fotboja. Det är inte bara fråga om misshandel. Det
              kan vara andra brott mot maka, sambo eller barn. Det kan vara
              en anmälan om någonting helt annat, ett skattebrott eller vad
              som helst. Det handlar inte bara om misshandel och brott mot den
              personen. Rädslan för att den man sätter dit skulle få avtjäna
              straffet i hemmet kan vara nog illa.
            </seg>
          </u>
          <u>
            <seg>
              Det andra som jag vill ta upp är intensivövervakning med elektronisk
              kontroll som självständig påföljd, att domstol ska avgöra om straffet
              ska avtjänas i fängelse eller med fotboja. Kan Elisebeht Markström
              och Socialdemokraterna tänka sig att åtminstone överväga detta?
              Det är ingenting som vi kan ändra med den här proposition. Men
              finns det tankar i den riktningen?
            </seg>
          </u>
          <note type="speaker">
            Anf. 63 ELISEBEHT MARKSTRÖM (s) replik:
          </note>
          <u>
            <seg>
              Herr talman! Precis som Johan Linander själv säger finns det
              inte som förslag här. Däremot finns det i propositionen en redogörelse
              för varför man har valt att också fortsättningsvis låta kriminalvårdsmyndigheten
              vara den som avgör om en person lämpligtvis kan avtjäna straffet
              med fotboja. Jag ska inte säga att det inte alls skulle kunna
              vara möjligt att göra som Linander föreslår. Att domstol skulle
              göra en så grannlaga och genomgående bedömning av enskilda personer
              som fordras i de här fallen får man hålla öppet för, men det verkar
              inte riktigt vara det som vi ska använda våra domstolar till.
              Den verkställande myndigheten bör också fortsättningsvis kunna
              avgöra om den här verkställighetsformen kan vara lämplig. Man
              ska dessutom vara överens med den dömde om att det är en vettig
              påföljd. Om den dömde vill sitta i anstalt finns möjligheten att
              göra det. Som vi vet finns det en grupp som trots att de har kunnat
              få fotboja ändå har sagt att de inte vill eftersom det finns en
              massa stressmoment i det. De har valt att sitta i anstalt.
            </seg>
          </u>
          <u>
            <seg>
              Jag säger inte att det inte kan ändras. Om det visar sig att
              det finns skäl, till exempel om brottsoffer kommer att ange att
              det borde vara någonting som domstol ska döma, ska vi naturligtvis
              vara öppna för förändringar. Men just nu blir det kriminalvårdsmyndigheten
              som får fortsatt förtroende.
            </seg>
          </u>
          <note type="speaker">
            Anf. 64 ALICE ÅSTRÖM (v):
          </note>
          <u>
            <seg>
              Herr talman! För Vänsterpartiet är det här en oerhört positiv
              dag. Att kunna utöka användningen av intensivövervakning med elektronisk
              kontroll är en fråga som Vänsterpartiet har drivit i många år
              och där vi har tyckt att det vore dags att gå vidare från de tre
              månader vi har haft tidigare, att man måste se att det är en påföljd
              som har varit oerhört lyckad. Det är en påföljd som har gett ett
              gott resultat och som inte har gett de negativa konsekvenser när
              det gäller brottsoffer som man vill utmåla från talarstolen.
            </seg>
          </u>
          <u>
            <seg>
              Det här är inget nytt påfund som har kommit bara för att situationen
              ser ut som den gör på våra anstalter i dag. Det här är ett ganska
              gammalt förslag från en utredning. När man skulle införa alternativa
              metoder och lade förslaget om att införa fotboja föreslog utredningen
              att det skulle införas på sex månader. Det var utredningen ganska
              överens om. Men rent politiskt kände man att det nog var ett lite
              väl stort steg att ta. Man vågade inte fatta det politiska beslutet
              utan man tog det försiktigare, införde det på tre månader och
              under en försöksperiod som man utvärderade.
            </seg>
          </u>
          <u>
            <seg>
              Varje utvärdering har visat att det här är ett oerhört positivt
              sätt att verkställa fängelsestraff på ur brottsoffersynpunkt eftersom
              vi får minskat antal återfall, vi får fler människor som inte
              fortsätter på brottets bana. Det är en positiv utveckling. Nu
              tar vi äntligen steget och vågar pröva sex månader.
            </seg>
          </u>
          <u>
            <seg>
              Det är väldigt synd att så många av de borgerliga partierna som
              faktiskt var positiva när den här påföljden infördes i dag är
              så negativa och debatterar på ett sätt som riskerar att undergräva
              förtroendet för påföljden. Det finns inte ett misstroende mot
              den här påföljden ute hos allmänheten. Det finns inte en misstro
              mot påföljden ute på domstolarna och bland jurister. Vi ser inte
              på tidningarnas löpsedlar: Man med fotboja slog ned kvinna. Vi
              har inte sett det. Vi har inte mött misstroendet, att allmänhetens
              förtroende för våra påföljdssystem har urholkats, inte någonstans
              annat än från den här talarstolen. Misstroendet ligger i den politiska
              ambitionen att hela tiden svärta ned majoritetens förslag. Jag
              tycker att de borgerliga partierna ska ta sitt ansvar.
            </seg>
          </u>
          <u>
            <seg>
              Jag kommer ihåg när jag kom in här 1994 och vi införde elektronisk
              fotboja. Då var det en debatt här i kammaren mellan Laila Freivalds
              och Gun Hellsvik där man slogs om vem det var som hade infört
              påföljden. Vem var det som skulle få ta äran av att man utvecklade
              kriminalvården?
            </seg>
          </u>
          <u>
            <seg>
              Gun Hellsvik betonade väldigt tydligt att det var hon som hade
              tillsatt utredningen. Hon hade mycket tydligt sett att det var
              en oerhört viktig utveckling för svensk kriminalvård att man införde
              detta.
            </seg>
          </u>
          <u>
            <seg>
              Laila Freivalds betonade att det var hon som var justitieminister
              när vi genomförde utredningens förslag.
            </seg>
          </u>
          <u>
            <seg>
              I det läget var det snarast så att alla politiska partier ville
              vara med och ha de politiska vinsterna av att vara framsynt, att
              våga ta steget, att våga utveckla kriminalvården. Man var också
              överens om att det här var en genomgripande åtgärd som skulle
              bedömas som ett alternativ till fängelse.
            </seg>
          </u>
          <u>
            <seg>
              Det är bakgrunden till det förslag som ligger här i dag. Det
              är inte hur situationen inom kriminalvården ser ut i dag.
            </seg>
          </u>
          <u>
            <seg>
              Jag tror också att man måste ha ett annat perspektiv. Man måste
              se vad det är vi vill uppnå. När jag hör Moderaterna och Folkpartiet
              här i dag känns det som om den enda upprättelse man anser att
              ett brottsoffer kan få är att vi sätter in någon i fängelse.
            </seg>
          </u>
          <u>
            <seg>
              Om vi ser på den undersökning som kriminalvården genomförde bland
              allmänheten om vilken syn man hade på kriminalvården, hur pass
              humanistisk man skulle vara och vad kriminalvården skulle uppnå
              var det att straffa folk eller att rehabilitera folk? visar det
              sig att allmänheten har en oerhört humanistisk syn. Man var definitivt
              inte ute efter strafftänkandet. Man var ute efter att man ska
              nå resultat.
            </seg>
          </u>
          <u>
            <seg>
              Det här är en påföljd som når goda resultat. Varför kan ni inte
              erkänna det? Varför vågar man inte utveckla det som är positivt
              i stället för att sätta folk i fängelse? De brukar ni ju själva
              säga är en fullständig katastrof: Där får man ingen hjälp. Där
              händer det absolut ingenting. Men vi ska definitivt ha dit dem,
              och vi ska inte använda oss av en påföljd som faktiskt har gett
              gott resultat.
            </seg>
          </u>
          <u>
            <seg>
              Herr talman! Jag tror att det är oerhört viktigt att man tittar
              på detta i sin helhet. Det har debatterats en hel del om kriminalvårdens
              ekonomi. Jag tror att man också måste se andra samband med hur
              det ser ut på våra anstalter i dag.
            </seg>
          </u>
          <u>
            <seg>
              Vi har fler fångar än vad vi någonsin har haft i Sverige. I dag
              är 60 % av dem också missbrukare. Vi vet också vilken nedrustning
              som skett inom missbrukarvården under den tid som utvecklingen
              har varit. Möjligheten att få vård och behandling som missbrukare
              har minskat drastiskt. I dag har vi dem på våra anstalter.
            </seg>
          </u>
          <u>
            <seg>
              Frågan måste ändå vara: Ska vi bygga fler anstaltsplatser, eller
              ska vi försöka utveckla andra metoder, andra sätt att hjälpa människor
              och minska kriminaliteten och få fler människor tillbaka i samhället?
            </seg>
          </u>
          <u>
            <seg>
              Med detta, herr talman, vill jag med glädje yrka bifall till
              förslaget i justitieutskottets betänkande.
            </seg>
          </u>
          <note type="speaker">
            Anf. 65 LEIF BJÖRNLOD (mp):
          </note>
          <u>
            <seg>
              Herr talman! Det var synd att jag inte hann före Alice Åström.
              Jag hade kunnat säga precis det hon sade.
            </seg>
          </u>
          <u>
            <seg>
              Det känns som om den här debatten handlar om två grundprinciper.
              Det är dels en humanistisk grundprincip, dels en princip som jag
              ser att Jeppe Johnsson till viss del företräder, nämligen ett
              slags stockkonservativt strafftänkande där fångar ska dansa på
              törnen. Jag förstår inte att en människa kan bli bättre av det.
            </seg>
          </u>
          <u>
            <seg>
              Jag var glad åt Karins uttalande att människor blir väldigt illa
              tilltygade när de ska släppas ut. Jag ser detta som ett litet
              steg att bryta det mångtusenåriga misslyckade hämndtänkande som
              vår mänsklighet har byggt upp fängelser och annat strafftänkande
              kring. Det har faktiskt inte hjälpt. Vi har inte fått färre brottslingar.
            </seg>
          </u>
          <u>
            <seg>
              Jag ser däremot möjligheten med fotboja som ett steg mot att
              kunna humanisera och tömma fängelserna. Det är så sant som du
              säger Jeppe Johnsson: Jag vill tömma fängelserna. Fängelserna
              är ett helt felaktigt sätt att hantera detta.
            </seg>
          </u>
          <u>
            <seg>
              Det handlar om att en människa begår ett brott och bryter mot
              de spelregler som vi har satt upp i samhället. Då går samhället
              in och tar ansvaret från den människan. Det kan man göra på många
              olika sätt som är betydligt bättre än att spärra in någon i ett
              rum.
            </seg>
          </u>
          <u>
            <seg>
              Det handlar om att få denna människa återanpassad till samhället.
              Samhället måste anpassa sig så att vi klarar av att ta tillbaka
              dessa människor i vårt samhälle igen.
            </seg>
          </u>
          <u>
            <seg>
              Jag ser den humanistiska grundprincipen. Den kräver ett nytt
              tänkande och en utveckling hos oss som människor i stället för
              att vi utvecklar teknologin och möjligheten att låsa in dem i
              superfängelser och bunkrar med kameraövervakning.
            </seg>
          </u>
          <u>
            <seg>
              Jag tror att det handlar om helt andra saker. Det handlar om
              att förändra samhället, och det handlar om att förändra attityden
              i samhället gentemot dessa människor.
            </seg>
          </u>
          <u>
            <seg>
              Fotbojan är ett steg åt det hållet. Vi kanske ska säga elektronisk
              övervakning eftersom det kommer att finnas många alternativ till
              fotbojan.
            </seg>
          </u>
          <u>
            <seg>
              Jag är också glad att det arbete som ligger på Kriminalvårdskommissionen
              och som kommer att presenteras senare i år pekar mot en ökad humanism.
            </seg>
          </u>
          <u>
            <seg>
              Jag citerar Tage Danielsson: Släpp fångarne loss, det är vår!
              I slutet av sin film reviderar han det: Släpp fångarne loss, det
              är svårt.
            </seg>
          </u>
          <u>
            <seg>
              Jag medger att det är svårt, men jag tycker att vi i vårt utvecklade
              samhälle borde kunna klara detta.
            </seg>
          </u>
          <note type="speaker">
            Anf. 66 JOHAN LINANDER (c) replik:
          </note>
          <u>
            <seg>
              Herr talman! Nu blev det för mycket släpp fångarne loss det är
              vår från Leif Björnlod för att jag skulle kunna hålla mig tyst.
            </seg>
          </u>
          <u>
            <seg>
              Jag vill riva fängelserna, säger Leif Björnlod också.
            </seg>
          </u>
          <u>
            <seg>
              Jag vill påminna om att det i Sverige begås mellan 100 och 150
              mord per år. Det begås alldeles för många grova våldtäkter och
              grova misshandelsbrott. Jag kan stolt säga att jag tycker att
              de ska sitta i fängelse.
            </seg>
          </u>
          <u>
            <seg>
              Har man begått ett så grovt brott mot en annan människa ska man
              sitta i fängelse och det i ganska många år. Fängelsetiden ska
              användas för att personen i fråga ska komma ut nästan alla kommer
              ut någon gång som en så god människa som möjligt. Men man ska
              hållas avskild från det övriga samhället under många år om man
              begår så grova brott.
            </seg>
          </u>
          <note type="speaker">
            Anf. 67 LEIF BJÖRNLOD (mp) replik:
          </note>
          <u>
            <seg>
              Herr talman! Jag tror, precis som jag sade, att människor som
              bryter mot de spelregler som vi gemensamt har satt upp måste man
              ta ansvaret ifrån. Samhället måste ta ansvaret för dem och få
              dem att inse vad det handlar om.
            </seg>
          </u>
          <u>
            <seg>
              Många av dessa brott morden handlar om synnerligen olyckliga
              människor som hamnar i desperata situationer som de inte har förmåga
              att hantera. Givetvis ska människor skyddas mot brott. Brottsoffer
              ska också ha rehabilitering och få hjälp och stöd. Samhället ska
              ta den människans ansvar ifrån honom eller henne, men måste det
              ske genom inspärrning i fängelse? Kan vi verkligen inte utveckla
              oss lite mer?
            </seg>
          </u>
          <u>
            <seg>
              Jag säger inte att det ska ske nästa år. Jag förstår att vi måste
              gå steg för steg för att klara detta. Vi måste dessutom se ett
              perspektiv till, nämligen det genusperspektiv som jag ser kan
              finnas när det gäller fotboja. Jag tror att elektronisk övervakning
              kan ha olika betydelse beroende på ens sociala situation eller
              kön.
            </seg>
          </u>
          <u>
            <seg>
              Jag tror, faktiskt, att det här är ett väldigt bra steg framåt.
              Jag skulle vilja ta många fler och gärna fortare, men jag förstår
              att det inte går.
            </seg>
          </u>
          <note type="speaker">
            Anf. 68 JOHAN LINANDER (c) replik:
          </note>
          <u>
            <seg>
              Herr talman! För min del må de vara hur olyckliga som helst.
              Om man begår så grova brott som mord och grova våldtäkter ska
              man sitta i fängelse. Man ska få ett så kännbart straff som bara
              fängelse kan vara.
            </seg>
          </u>
          <u>
            <seg>
              Det heter egentligen inte fängelse. Det heter kriminalvårdsanstalt.
              Tanken är att personer som blir inlåsta där också ska få vård.
              Det är ju ni i Miljöpartiet, tillsammans med Vänsterpartiet och
              den socialdemokratiska regeringen, som har rustat ned kriminalvårdsanstalterna
              så att de numera snarare kunde heta kriminalförvaringsanstalter.
            </seg>
          </u>
          <u>
            <seg>
              Det är ju det som är det stora problemet: De personer som kommer
              ut från kriminalvårdsanstalterna har inte fått den vård de ska
              ha och kommer därför ut som farligare människor än när de blev
              inlåsta. Det är det stora problemet, och det har ni ansvar för.
            </seg>
          </u>
          <note type="speaker">
            Anf. 69 LEIF BJÖRNLOD (mp) replik:
          </note>
          <u>
            <seg>
              Herr talman! Ja, Johan Linander, man sätter människor i fängelse
              och de kommer ut farligare, och så vill du ha ännu fler fängelser
              och fler människor i fängelse. Jag förstår inte det här.
            </seg>
          </u>
          <u>
            <seg>
              När antihumanistiska krafter inte vill acceptera att det faktiskt
              måste finnas andra metoder påminner det lite grann om när Nalle
              Puh släpas nedför en trappa. Han vet att man kommer nedför trappan
              på det här sättet, men det borde finnas något annat sätt än att
              dunka skallen i varje trappsteg på väg nedåt. Det är samma sak
              här: Det måste finnas andra metoder att skydda människor, att
              rehabilitera människor och att få ett bättre samhälle än att låsa
              in människor i fängelser.
            </seg>
          </u>
          <u>
            <seg>
              Jag skulle kunna säga så här, för att vara lite centerpartistisk:
              Decentralisera fängelserna så att det inte finns några anstalter
              och behandla varje intern, varje misslyckad människa, individuellt!
              Då tror jag att det kan finnas förfärligt många andra vägar att
              gå än att låsa in dem i superbunkrar.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Några frågor om ordningslagen
          </note>
          <note>
            Föredrogs
          </note>
          <note type="speaker">
            Anf. 70 GÖRAN NORLANDER (s):
          </note>
          <note>
            Herr talman! Kammaren ska nu debattera justitieutskottets betänkande
            nr 12 med rubriken Några frågor om ordningslagen. Utskottet behandlar
            i det här ärendet en proposition från regeringen från 2003/04
            samt en motion som väckts under den allmänna motionstiden förra
            året.
          </note>
          <note>
            Propositionen föreslår ändringar i ordningslagen som bland annat
            gäller ansökningar om tillstånd till tävling med eller uppvisning
            av fordon på väg, säkerhet för tivolianordningar, förbud att beträda
            spårfordons utsida samt prövningstillstånd vid överklagande till
            länsrätt. De föreslagna ändringarna föreslås träda i kraft den
            1 april i år.
          </note>
          <note>
            Utskottet tillstyrker propositionen och avstyrker motionen.
          </note>
          <u>
            <seg>
              Det finns två reservationer från Moderata samlingspartiet i det
              här ärendet.
            </seg>
          </u>
          <u>
            <seg>
              Herr talman! Härmed överlämnar jag betänkandet till debattörerna.
            </seg>
          </u>
          <note type="speaker">
            Anf. 71 CECILIA MAGNUSSON (m):
          </note>
          <u>
            <seg>
              Herr talman! Jag skulle vilja säga: Får jag lov till en dans?
              Ett av ärendena i det här betänkandet handlar nämligen just om
              möjligheten att få anordna offentlig dans. Nu är det kanske inte
              så många fler som kan få tillträde till vår danstillställning,
              men jag säger detta för att beskriva det orimliga i ordningslagen
              och varför vi vill se en förändring av denna.
            </seg>
          </u>
          <u>
            <seg>
              Regler och lagstiftningar i vårt samhälle ska vara ändamålsenliga
              och verksamma och inte onödigt administrativa. Om man ska anordna
              en offentlig dans som inte är på offentlig plats utan på en restaurang
              eller i någon annan lokal måste man ansöka hos polisen. Denna
              reglering innebär oerhört mycket administration för polisen. Man
              ska ta in ansökan och gå igenom den noga, och sedan ska man avge
              ett svar. När det gäller restauranger, vilket är det vanligast
              förekommande, måste dessa ha tillstånd och tillsyn från brandmyndighet,
              hälsovårdsmyndighet och ett antal andra myndigheter.
            </seg>
          </u>
          <u>
            <seg>
              Det skulle underlätta byråkratin för företagare inom restaurangbranschen
              om vi tog bort denna regel om att man måste söka tillstånd när
              man ska anordna dans. Vårt förslag är därför att ta bort kravet
              på tillstånd men att man ska ha anmälningsplikt. På restaurangerna
              har man ju vakter, och ska man anordna en större tillställning
              ser man till att dessa finns där. I så fall ska man anmäla till
              polisen vi tänker anordna det här; vi har så och så många vakter
              så att polisen blir informerad.
            </seg>
          </u>
          <u>
            <seg>
              Man kan också lösa det på andra sätt. Men att behålla denna reglering
              är ju fullkomligt bortom allt tok som finns, tycker vi. Därför,
              herr talman, skulle jag vilja yrka bifall till reservation 1 under
              punkt 2.
            </seg>
          </u>
          <u>
            <seg>
              Den andra fråga vi tagit upp i detta betänkande gäller ordning
              och säkerhet inom kollektivtrafiken. I dag finns det två regleringar
              som går parallellt: dels järnvägslagens reglering, dels ordningslagens
              reglering. Trots att detta har utretts många gånger har inte regeringen
              velat samordna de här lagstiftningarna.
            </seg>
          </u>
          <u>
            <seg>
              Det här ställer till väldigt mycket problem, till exempel för
              de bolag som bedriver trafik inom olika trafikslag. Hemma i Göteborg
              har vi Västtrafiken som förutom buss och spårvagn vi har inte
              tunnelbana också håller i regionaltåget till Lerum och den vanliga
              järnvägstrafiken på SJ:s järnvägar till exempelvis Borås. Här
              finns det då olika regler beroende på kollektivtrafikslag, om
              det är buss eller järnväg.
            </seg>
          </u>
          <u>
            <seg>
              Det här tycker vi är väldigt otillständigt. Det är svårt att
              hålla reda på för den som upprätthåller trafiken, men det är också
              väldigt svårt för dem som har att upprätthålla säkerheten och
              ordningen på de olika trafikslagen. Ofta har man ju samma säkerhetsbevakning
              oavsett om det gäller buss, spårvagn eller järnväg.
            </seg>
          </u>
          <u>
            <seg>
              Vad vårt förslag går ut på är att man samordnar de här lagstiftningarna
              till en kollektivtrafiklagstiftning: Vad är det som ska gälla
              för kollektivtrafik i fråga om ordning och säkerhet för passagerarna?
              Detta vill dock majoriteten avslå. Man vill inte ta ställning.
              Det är ett mycket bra förslag. Det här bereds, säger man, inom
              departementen. Men varför i hela fridens namn kan inte riksdagen
              avge en åsiktsförklaring att detta är bra och se till att förenkla
              och förbättra både för dem som bedriver kollektivtrafik och för
              oss resenärer?
            </seg>
          </u>
          <u>
            <seg>
              Jag skulle innan jag avslutar vilja ställa majoriteten en fråga.
              Det blir väl till Margareta Sandgren, som snart ska efterträda
              mig här i talarstolen. Jag skulle vilja att man förklarade det
              som står på s. 7 i betänkandet. Hur kan det bli krångligare för
              andra delar av landet om man gör en sammanlagd lagstiftning? Det
              är ju det majoriteten står för. Varför skulle det bli krångligare
              för andra delar av landet än Stockholm om man gjorde en lagstiftning
              av järnvägslagen och ordningslagen?
            </seg>
          </u>
          <note type="speaker">
            Anf. 72 MARGARETA SANDGREN (s):
          </note>
          <u>
            <seg>
              Herr talman! Vi har inledningsvis fått innehållet i propositionen
              Några frågor om ordningslagen redovisat, det vill säga några ändringar
              i ordningslagen. Jag yrkar bifall till utskottets förslag i betänkandet
              och avslag på reservationerna.
            </seg>
          </u>
          <u>
            <seg>
              Jag kommer att uppehålla mig enbart kring reservationerna den
              ena om att kravet på tillstånd för danstillställningar ska avskaffas,
              den andra med begäran att ordningslagens och järnvägslagens bestämmelser
              om säkerhet bringas i överensstämmelse med varandra.
            </seg>
          </u>
          <u>
            <seg>
              I den första reservationen om avskaffande av krav på tillstånd
              för danstillställning har anförts att det endast skapar onödig
              byråkrati, att polisen bör söka andra källor för information när
              dans kommer att avhållas och att anmälningsplikt bör kunna införas
              för större danstillställningar med möjlighet för polisen att meddela
              villkor. Om man avskaffar tillståndsplikten är det möjligt att
              byråkratin minskar. Kanske det. Men jag kan inte se att byråkratin
              kring de här tillstånden är särskilt stor. Jag tror att det är
              en ganska rutinmässig hantering av de här tillstånden.
            </seg>
          </u>
          <u>
            <seg>
              Dessutom innehåller de faktiskt viktig information om de villkor
              som kan vara förknippade med anordnande av danstillställning,
              hur stor danstillställningen är, vad den kan locka för publik
              och var den är anordnad. Den informationen är viktig för polisens
              planering av sitt arbete.
            </seg>
          </u>
          <u>
            <seg>
              Jag tror att byråkratin skulle öka om polisen själv ska söka
              den informationen. Jag förstår inte vilka källor moderaterna syftar
              på där polisen kan få den informationen.
            </seg>
          </u>
          <u>
            <seg>
              När ska man söka informationen, är en annan fråga. Är det när
              en anmälan om bråk har kommit till polisen?
            </seg>
          </u>
          <u>
            <seg>
              Moderaterna säger i sin motion att det kan komma att krävas anmälningsplikt
              för större danstillställningar. Är det inte en viss byråkrati
              i det också, enligt moderaternas sätt att se? Och var går gränsen
              för större respektive mindre danstillställning? Det nämndes inte
              från talarstolen. Men det var stor danstillställning som skulle
              omfattas av anmälningsplikt. Man vet faktiskt inte hur stor den
              blir. Men jag tror att informationen till polisen är väldigt viktig
              för polisens planering.
            </seg>
          </u>
          <u>
            <seg>
              I det betänkande, Polisverksamhet i förändring , som nu bereds
              inom Justitiedepartementet finns den här frågan aktuell, och det
              arbetet tycker jag bör avvaktas. Men jag ser ändå att den information
              som polisen får genom tillståndet är värdefull för planeringen
              av arbetet.
            </seg>
          </u>
          <u>
            <seg>
              I den andra reservationen, om tillämpningen av ordningslagen
              och järnvägslagen, hävdas att det skulle vara ett problem att
              olika ordningsbestämmelser gäller tunnelbana, spårväg och järnväg,
              även regional sådan.
            </seg>
          </u>
          <u>
            <seg>
              Det kan naturligtvis upplevas som ett problem i Stockholm, där
              tunnelbane- och pendeltågstrafiken bedrivs parallellt. Om ordningslagen
              skulle tillämpas på pendeltågstrafiken skulle det kanske underlätta
              för till exempel ordningsvakter i Stockholm som har till uppgift
              att hålla ordning i både tunnelbane- och pendeltågstrafiken. Men
              i övriga landet ser det ju inte ut på det sättet. Där bedrivs
              järnvägstrafik och regional tågtrafik parallellt, och problem
              skulle uppstå för personal där när det gäller vilket av regelsystemen
              som skulle vara tillämpligt. Problemet, om det nu är ett problem,
              skulle vid den förändring som reservanterna önskar bara flyttas
              över till övriga landet.
            </seg>
          </u>
          <u>
            <seg>
              Om ordningslagen är mer detaljerad medger järnvägslagen en befattningshavare
              större befogenheter. Skälet till det är att järnvägstrafiken bedrivs
              över ett större geografiskt område och det därför ofta kan vara
              svårt att omedelbart få hjälp av ordningsvakt eller polis. En
              befattningshavare vid järnvägen får från området och dess färdmedel
              avlägsna den som överträder säkerhetsbestämmelserna och, om nödvändigt,
              rätt att omhänderta sådan person i avvaktan på polishjälp.
            </seg>
          </u>
          <u>
            <seg>
              Frågan är nog inte så väldigt enkel som moderaterna anför i sin
              reservation, att antingen ska ordningslagens bestämmelser vara
              tillämpliga på all spårtrafik eller också ska ordningslagens bestämmelser
              överföras till järnvägslagen. Enligt uppgift ser inte polisen
              i Stockholm något större problem med att det finns olika regler
              i tunnelbanan och för pendeltågen.
            </seg>
          </u>
          <u>
            <seg>
              Som framgår av propositionen menar regeringen att det i och för
              sig kan finnas skäl att överväga gränsdragningen mellan vilken
              verksamhet som ska omfattas av bestämmelserna i ordningslagen
              och vilken som ska regleras av den föreslagna järnvägslagen. Problemet
              är faktiskt ganska specifikt för Stockholm.
            </seg>
          </u>
          <u>
            <seg>
              Regeringen föreslår dock ingen ändring som innebär att man ska
              tillämpa ordningslagens bestämmelser om tunnelbanan på den regionala
              järnvägstrafiken, och någon särreglering för Stockholm är för
              närvarande inte aktuell.
            </seg>
          </u>
          <note>
            Jag yrkar bifall till förslaget i betänkandet och avslag på reservationerna.
          </note>
          <note type="speaker">
            Anf. 73 CECILIA MAGNUSSON (m) replik:
          </note>
          <u>
            <seg>
              Herr talman! Nu blev det ingen dans. Men problemet är rätt stort.
              Om en krögare arrangerar ett 40-årskalas, det är väldigt trevlig
              stämning och man tar och dansar lite, och han inte har något tillstånd
              får han se till att avhysa gästerna eller se till att de sitter
              ned i sina bänkar. Det här är ett större problem än Margareta
              Sandgren, och majoriteten för den delen, vill vidkännas.
            </seg>
          </u>
          <u>
            <seg>
              Hur ska polisen få reda på om dessa händelser inträffar? Om en
              restaurang vill att folk ska komma annonserar den i tidningen
              till exempel. Jag tror inte att det är något större problem. Med
              tanke på alla andra regler som omgärdar restaurangnäringen skulle
              ett slopande av den här tillståndsplikten underlätta. Och om man
              inför en anmälningsplikt i stället får ju polisen möjligheten
              att krögaren ringer: På lördag har jag ett 40-årskalas. Det är
              risk att de vill dansa. Jag räknar med 70 personer. Då vet polisen
              det, att på krogen kommer detta att anordnas. Inga problem. Förenkla
              för människor här i världen! Ta bort regler när de inte längre
              behövs!
            </seg>
          </u>
          <note type="speaker">
            Anf. 74 MARGARETA SANDGREN (s) replik:
          </note>
          <u>
            <seg>
              Herr talman! Den situationen att det uppkommer dans vid ett 40-årskalas
              är väl en ganska marginell företeelse egentligen. Jag tror att
              man behandlar det här ganska rutinmässigt. Man får ganska naturligt
              information om danstillställningar som ordnas. Och man får också
              en tanke om hur omfattande de är, kanske vilken publik som kommer
              dit och så vidare. Jag tror inte att det är något större problem
              för polisen.
            </seg>
          </u>
          <u>
            <seg>
              Däremot skulle jag kunna se ett större problem för polisen om
              man ska titta i annonserna i tidningarna. Vem ska göra det? Och
              tar inte det en förfärlig massa tid? Jag tror att det skulle öka
              byråkratin.
            </seg>
          </u>
          <u>
            <seg>
              Ni säger också att det gäller större danstillställningar. Man
              vet ju faktiskt inte från början om det blir en mindre eller en
              större danstillställning. Det beror ju på hur publikdragande danstillställningen
              är. Jag tror att det är viktigt att man bibehåller det här tillståndet,
              och jag tror inte att det är någon större byråkratisk fråga.
            </seg>
          </u>
          <note type="speaker">
            Anf. 75 CECILIA MAGNUSSON (m) replik:
          </note>
          <u>
            <seg>
              Herr talman! Polisen får information från andra källor redan
              i dag, och därför kan vi ta bort tillståndet och i stället införa
              en anmälningsplikt. Jag tycker att det är den logiska slutsatsen.
            </seg>
          </u>
          <u>
            <seg>
              När det gäller den andra delen, järnvägslagen och ordningslagen,
              försökte Margareta Sandgren svara på min fråga vad det är som
              skulle underlättas i Stockholm men bli mer komplicerat i landet.
              Stockholm har bara tunnelbana, men i andra delar av landet, Göteborg
              till exempel, har vi järnvägen, SJ och andra operatörer. De lyder
              under järnvägslagen. Men vi har också busstrafik. Vi har också
              spårvagnstrafik, som ju ligger under ordningslagen. Det är där
              problemet med att det är två lagstiftningar finns.
            </seg>
          </u>
          <u>
            <seg>
              Det vi säger är: Sammanför de här lagstiftningarna! Ge människor
              som trafikerar båda de här trafikslagen samma befogenheter för
              att underlätta för de operatörerna, för de som är anställda att
              tillse ordning och säkerhet och för oss resenärer. Det är oerhört
              viktigt att vi alla vet vad det är vi har att rätta oss efter.
              Det ska vara oberoende av vilket trafikslag vi väljer.
            </seg>
          </u>
          <u>
            <seg>
              Margareta Sandgren sade att i större tätorter, som i Stockholm,
              kommer polisen fortare. Tyvärr, med den polisbrist som finns i
              dag, kommer inte polisen fortare till ett gruff på tunnelbanan
              än på bussen till Borås.
            </seg>
          </u>
          <note type="speaker">
            Anf. 76 MARGARETA SANDGREN (s) replik:
          </note>
          <u>
            <seg>
              Herr talman! Det kan upplevas som ett problem för tunnelbanan
              och pendeltågen att man har gemensam spårtrafik. Jag kan förstå
              det. Men jag tror att det ser lite annorlunda ut där det normala
              är att regional järnvägstrafik och annan järnvägstrafik trafikerar
              samma station.
            </seg>
          </u>
          <u>
            <seg>
              Polisen kan vara snabbare på plats, Cecilia Magnusson, i Stockholm
              än ute i landet. Det finns ordningsvakter. Tågen färdas genom
              stor obygd och glesbygd där det kan ta längre tid. Tänk efter
              lite grann. Järnvägstrafikens personal har större befogenhet.
            </seg>
          </u>
          <u>
            <seg>
              Det är en liten del i ordningslagen som handlar om säkerheten
              och tunnelbanan. Ordningslagen är mycket mer omfattande. Vi har
              hört exempel på vad den också innehåller.
            </seg>
          </u>
          <u>
            <seg>
              Det är olika regler som gäller, och jag tror inte att de är krångligare
              eller svårare än i dag. De kan fungera ganska väl.
            </seg>
          </u>
          <note type="speaker">
            Anf. 77 LEIF BJÖRNLOD (mp):
          </note>
          <u>
            <seg>
              Herr talman! Kolleger i Sveriges riksdag! Vi står inför en mycket
              allvarlig fråga, nämligen huruvida vi ska tillåta spontandans
              eller icke.
            </seg>
          </u>
          <u>
            <seg>
              Jag har fördelen att vara så pass gammal att jag faktiskt har
              blivit utslängd från Stadshotellet i Falun därför att jag rent
              spontant reste mig upp och framförde någonting som skulle kunna
              uppfattas som en dans tillsammans med en person av motsatt kön
              och i ackompanjemang av musik. Det här var mycket allvarligt.
              Hovmästaren förklarade att det inte är tillåtet: Jag har inte
              danstillstånd, så du får gå ut. Spontandans fick alltså inte förekomma.
              Det var något förbjudet.
            </seg>
          </u>
          <u>
            <seg>
              Det är en allvarlig frågeställning som Cecilia Magnusson tar
              upp. Det dansas naturligtvis alldeles för mycket i det här samhället!
              Folk visar glädje spontant och då ofta i samband med musikframträdanden.
              Huruvida det är dans eller inte har jag nuförtiden lite svårt
              att avgöra, men förut betydde det oftast att man rörde sig rytmiskt
              med en partner. I dag kan man ju göra det alldeles själv och bör
              då följaktligen bli avhyst från platsen.
            </seg>
          </u>
          <u>
            <seg>
              Det är ytterst sällan som jag så fullhjärtat håller med Cecilia
              Magnusson, dock utan att yrka bifall till reservationen. Men jag
              lovar dig, Cecilia Magnusson, att du kommer att ha mitt personliga
              stöd för den reservationen. Jag tycker nämligen om jag ska vara
              riktigt ärlig att det dansas alldeles för lite. Dessutom dansas
              det för lite i riksdagen. Skulle vi sätta i gång och göra det
              nu finns det ju risk att vi blir avhysta.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Handlingsplan mot den ekonomiska brottsligheten
          </note>
          <note>
            Föredrogs
          </note>
          <note type="speaker">
            Anf. 78 BRITTA LEJON (s):
          </note>
          <note>
            Herr talman! Riksdagen har i dag att debattera och ta ställning
            till regeringens handlingsplan mot den ekonomiska brottsligheten.
            Utskottsbetänkandet behandlar regeringens skrivelse 2003/04:178
            Handlingsplan mot den ekonomiska brottsligheten och två med anledning
            av skrivelsen väckta motioner. Vidare behandlas ett antal motionsyrkanden
            väckta under den allmänna motionstiden åren 2004 till 2005.
          </note>
          <u>
            <seg>
              Den grundläggande inriktningen i 1995 års strategi ligger fast.
              Att förebygga, upptäcka, utreda och lagföra ekobrott är fortfarande
              de ansvariga myndigheternas centrala arbetsuppgifter. Men lagstiftningens
              närmare utformning och myndigheternas verksamhet måste naturligtvis
              utvecklas i takt med att samhället förändras. Därför omfattar
              handlingsplanen ett flertal olika åtgärder alltifrån lagstiftningsåtgärder,
              fortsatt utveckling av myndigheter, skärpt kontroll, förebyggande
              åtgärder, effektivare utredande och lagföring till fördjupat nationellt
              och internationellt samarbete.
            </seg>
          </u>
          <note>
            Handlingsplanen fastställer inriktningen av regeringens arbete
            mot ekobrott under de närmaste fem åren. Utskottet föreslår att
            riksdagen med hänvisning till pågående eller redan vidtagna åtgärder
            avslår motionsyrkandena. Utskottet föreslår vidare att regeringens
            skrivelse godkänns och läggs till handlingarna. I ärendet finns
            sju reservationer från Moderaterna, Folkpartiet, Kristdemokraterna
            och Centerpartiet.
          </note>
          <u>
            <seg>
              Härmed överlämnar jag ärendet till debattörerna.
            </seg>
          </u>
          <note type="speaker">
            Anf. 79 JOHAN PEHRSON (fp):
          </note>
          <u>
            <seg>
              Herr talman! Skrivelsen är någon sorts liten pamflett över vad
              som händer. Rätt mycket gäller vad som händer på EU-nivå, där
              Sverige tack och lov är medlem. Man försöker effektivisera arbetet
              i kampen mot den gränsöverskridande ekonomiska brottsligheten
              eller den organiserade brottsligheten. Det gäller korruptionsfrågor.
              Det är också en Europarådsfråga. Det gäller insiderstrafflag,
              miljöbrott och lite annat. Det är nästan bara sådana saker.
            </seg>
          </u>
          <u>
            <seg>
              Jag vill påstå att de stora greppen saknas helt i handlingsplanen.
              Det är ganska allvarliga saker vi pratar om ekonomisk brottslighet,
              inte sällan väl organiserad. Det är brottslighet som sakta men
              säkert, om den får fortsätta att breda ut sig, kommer att urholka
              tilltron till rättsstaten, i förlängningen tilltron till demokratin.
              Dessutom göder detta en stor mängd annan brottslighet.
            </seg>
          </u>
          <u>
            <seg>
              Folkpartiet tycker att vi behöver kraftsamla på området. En åtgärd
              som vi måste komma till rätta med är den konstiga balansen vi
              har och de konstiga strukturer vi har i fråga om ekobrottsbekämpningen,
              det vill säga en särskild ekobrottsmyndighet. Den frågan har varit
              uppe många gånger. Det har kommit ett antal utredningar som har
              pekat på det helt ologiska, det helt oförsvarliga, i att det finns
              en särskild myndighet konstruerad för att bekämpa just ekobrott.
              Alla de duktiga människor som jobbar där skulle naturligtvis fortsätta
              att jobba som poliser och åklagare i team, precis som det funkar
              på de ställen i Sverige där just Ekobrottsmyndigheten inte har
              något ansvar. Dock kan vi konstatera att Ekobrottsmyndigheten
              har fått upp ett något högre tempo på senare år. Det blir så.
              Efter många år lyckas man ta bort de logiska kullerbyttor som
              finns i systemet.
            </seg>
          </u>
          <u>
            <seg>
              Men tittar man ut på de delar av Sverige där de vanliga poliserna
              och åklagarna har ansvaret för ekobrottsbekämpningen ser det inte
              särskilt ljust ut. Det blir nästan humoristiskt att läsa regeringens
              regleringsbrev till polisen där det står att kampen mot ekobrott
              ska vara en prioriterad uppgift. Jag delar uppfattningen att det
              ska vara så, men så ser det inte ut i praktiken. Åk ut till Polismyndigheten
              i Västmanlands län eller Polismyndigheten i Örebro län och se
              hur hårt trycket är i kampen mot den organiserade brottsligheten
              som har rent ekonomisk prägel. Den är inte särskilt tuff.
            </seg>
          </u>
          <u>
            <seg>
              Pratar man med en ekobrottsåklagare får man höra en historia
              som man tror är från något annat land skulle man önska men det
              är inte så. Kampen går på en låg nivå. Det beror dels på resursbrist,
              dels på kompetensbrist och dels på att man känner sig utanför
              det huvudsakliga systemet med ekobrottsmyndighet.
            </seg>
          </u>
          <u>
            <seg>
              Vårt förslag är sedan många år är att infasa Ekobrottsmyndigheten
              i den enhetliga åklagarorganisation som finns i dag, som vi hoppas
              så mycket på ska bli bättre. All åklagarverksamhet ska också gälla
              detta. Där finns det ett strukturfel.
            </seg>
          </u>
          <u>
            <seg>
              Men strukturfelen går ännu högre upp. Vi har en regering i dag
              som inte samordnar sina regleringsbrev till de myndigheter som
              har bäring på den ekonomiska brottsligheten. Oavsett om det gäller
              Tullen, Polisen eller EBM eller andra myndigheter saknas gemensamma
              mål och inriktningar från regeringen på hur myndigheterna ska
              samverka och driva hårdare kampen mot den organiserade brottsligheten.
              Detta är mycket allvarligt.
            </seg>
          </u>
          <u>
            <seg>
              På det rent operativa området har Folkpartiet pekat på att vi
              måste ha ett nationellt underrättelsecentrum. Det kryllar av underrättelseverksamhet
              hos våra brottsbekämpande myndigheter. Nu senast har Ekobrottsmyndigheten
              skaffat sig en egen. Nu har vi ytterligare en myndighet som producerar
              papper men där ingen på operativ nivå har ansvar för att se helheten.
              Det är ett slöseri med resurser som inte borde fortgå. Underrättelseinformationen
              måste analyseras tillsammans på central nivå. Därför är det viktigt
              med ett nationellt underrättelsecentrum för de brottsbekämpande
              myndigheterna om man verkligen vill bekämpa den organiserade och
              ekonomiska brottsligheten.
            </seg>
          </u>
          <u>
            <seg>
              I Folkpartiets motion lyfter vi också fram vikten av att man
              har rätt poliser. Man kan inte nog understryka att de som jobbar
              med dessa frågor kanske inte alltid behöver vara poliser. Och
              så är det inte överallt. Men av olika anledningar blir det alltför
              ofta poliser som hamnar på dessa områden. Här skulle det finnas
              mycket mer utrymme för specialister. Inom svensk polis har man
              i dag i stort sett bara poliser och viktig civilanställd personal.
              Man behöver också fler specialister som till exempel är mycket
              duktiga revisorer, om man verkligen vill komma åt den ekonomiska
              brottsligheten. Men om detta har vi inte hört mycket.
            </seg>
          </u>
          <u>
            <seg>
              Vi pekar också på vikten av att man ska kunna förverka egendom
              som har tillkommit genom brottslig verksamhet. För dem som är
              dömda för mycket grova brott måste egendomen kunna förverkas om
              de inte på något vettigt sätt kan förklara att de har ärvt, vunnit
              eller hittat den eller på annat sätt kan göra troligt att de har
              dessa stora tillgångar. Alla vet ju att denna egendom annars i
              regel har tillkommit genom annan brottslig verksamhet än just
              den som för tillfället har klarats upp.
            </seg>
          </u>
          <u>
            <seg>
              Vi lyfter fram det faktum att det finns få mål som tar så lång
              tid i våra domstolar som just ekobrottsmålen, vid sidan av skattemålen.
              Detta är problematiskt från en rättssäkerhetsaspekt av flera skäl.
              Det bryter mot en hel del internationella konventioner som vi
              i Sverige har skrivit på om rättssäkerheten. Jag tycker att man
              ska försöka leva upp till dem. Men det innebär att personer som
              faktiskt blir dömda för ekobrott i praktiken inte får några straff
              eftersom det har gått så lång tid och man har varit tvungen att
              sänka straffvärdet.
            </seg>
          </u>
          <u>
            <seg>
              Men än värre är det för de människor som faktiskt blir friade
              efter en process som har pågått i många år. De kan ha fått hela
              sina liv, sina företag och sina verksamheter helt förstörda under
              tiden. Och sedan kommer man fram till att brott inte kan styrkas
              och att de dessutom kanske är helt oskyldiga. Det är ett väldigt
              stort problem.
            </seg>
          </u>
          <u>
            <seg>
              Därför pekar vi på att man måste ta till det som bland annat
              Förtroendekommissionen också har lyft fram med åtalsförhandling,
              att man försöker göra det möjligt att avgränsa processmaterialet
              för att domstolar under många år inte ska få ägna sig åt en enda
              process. Det är helt nödvändigt. Det är inte idealiskt, men det
              är en anpassning till den verklighet som vi har. Det är viktigt
              att mål avgörs någorlunda snabbt och att man begränsar dessa mål
              på ett sådant sätt att man kan handlägga dem effektivt.
            </seg>
          </u>
          <u>
            <seg>
              Vi från Folkpartiet har också pekat på korruptions- och mutlagstiftningen.
              Det är en fråga som ständigt tycks vara aktuell, om jag uttrycker
              mig milt. Vi hade en debatt om detta när vi tidigare hade detta
              uppe i utskottet. Men då handlade det om en EU-lagstiftning. Det
              handlade om att vissa nya funktionärer på internationell nivå
              skulle omfattas av denna lagstiftning. Men vi har pekat på att
              själva den materiella lagstiftningen måste göras om för att bli
              mer effektiv. I dag visar det sig nämligen att man med nuvarande
              lagstiftning inte kommer åt de personer som man kanske tycker
              att man ska komma åt. Däremot drabbas många andra människor hårt.
              Vi har bra förslag på en förbättrad mut- och korruptionslagstiftning,
              vilket jag tycker är viktigt.
            </seg>
          </u>
          <u>
            <seg>
              Slutligen vill jag lyfta fram att när det gäller organiserad
              brottslighet kan det finnas anledning att man, vilket vi pekar
              på, ser över och skärper straffvärdet för vissa gärningar. Det
              gäller personer som ägnar sig åt grov internationell överskridande
              brottslighet. Jag hävdar att det är värre än när personer som
              av rent sociala skäl, som det oftast handlar om, håller på med
              kriminalitet till följd av drogmissbruk eller annat elände. Vi
              vet att det ofta är drivkraften till kriminalitet. Men det finns
              personer som helt medvetet struntar i allt som handlar om samhällskontrakt
              och gemenskap. De har ett enda syfte, och det är att på ett grovt
              sätt så snabbt och enkelt som möjligt tillskansa sig stora penningsummor
              genom brottslig verksamhet. Det kan vara ekonomiskt initialt eller
              efteråt när man försöker tvätta pengar som kommer från narkotikahandel
              eller människohandel.
            </seg>
          </u>
          <u>
            <seg>
              Jag tycker att det finns anledning att man ser över dessa regler.
              I brottsbalkens 29 kap. finns det i dag regler om att denna brottslighet
              ska ses som något grövre, men de används inte i praktiken i den
              omfattning som jag anser är nödvändig. Jag tror att det är viktigt
              om vi verkligen vill komma åt den grova ekonomiska brottsligheten
              och den grova gränsöverskridande organiserade brottsligheten i
              stort.
            </seg>
          </u>
          <u>
            <seg>
              Av tidsskäl yrkar jag bifall bara till reservation 2, men vi
              står självklart som vanligt bakom alla våra reservationer.
            </seg>
          </u>
          <note type="speaker">
            Anf. 80 JEPPE JOHNSSON (m):
          </note>
          <u>
            <seg>
              Herr talman! Jag tror inte att det råder någon åsiktsskillnad
              då det gäller vikten av att bekämpa ekonomisk brottslighet. Denna
              brottslighet är många gånger svårutredd och svår att komma åt.
              Den finns på många ställen i vårt samhälle. Den finns naturligtvis
              bland enskilda, i företag och inom facket. Den är gränsöverskridande
              och organiserad. Och den finns i verksamheter där staten i allra
              högsta grad är inblandad. Vi minns turerna inom Systembolaget
              som också kommer att bli aktuella ett tag framöver i våra domstolar.
            </seg>
          </u>
          <u>
            <seg>
              Utredningar av ekonomisk brottslighet tar i många fall lång tid.
              Detta är, som Johan Pehrson påpekade, inte rättssäkert. Småföretagare
              och enskilda får vänta i år för att få sin sak prövad och rättvisa
              skipad. Här har staten en skyldighet att avgöra dessa ärenden
              på ett rättssäkert sätt inom rimlig tid. Här brister staten i
              alltför stor utsträckning.
            </seg>
          </u>
          <u>
            <seg>
              Lagföringen på Ekobrottsmyndigheten ökade visserligen lite blygsamt
              förra året, men genomströmningstiden är fortfarande förfärande
              lång. Genomsnittstiden för ett mål i EBM, Ekobrottsmyndigheten,
              var i fjol 491 dagar. Det innebär naturligtvis att vissa mål tar
              betydligt längre tid. Till detta kommer balanserna i domstolarna.
              EBM har visserligen jobbat på lite grann och betat av lite fler
              mål. Men på grund av de åtstramningar som gäller och de besparingar
              som är ålagda EBM har man infört i stort sett anställningsstopp,
              trots att antalet mål 2004 ökade med ungefär 11 %.
            </seg>
          </u>
          <u>
            <seg>
              Herr talman! I detta betänkande står vi moderater bakom två av
              reservationerna. Jag vill för tids vinnande, som vi brukar säga,
              yrka bifall till reservation 5. I denna reservation behandlas
              förslag om samordning av lagar som används vid ekonomisk brottslighet
              samt krav på översyn av insiderlagen.
            </seg>
          </u>
          <u>
            <seg>
              Herr talman! Jag tänkte i dag koncentrera mig på en av dessa
              motioner, nämligen motion 2003/04:Ju242 om ekonomisk brottslighet.
              Där skriver motionärerna om motiveringen:
            </seg>
          </u>
          <u>
            <seg>
              Ekonomisk brottslighet omges av ett omfattande regelverk. Regelverket
              skall skapa reella möjligheter att bekämpa ekonomisk brottslighet
              utifrån många olika och ständigt föränderliga infallsvinklar.
            </seg>
          </u>
          <u>
            <seg>
              Regelverken är spridda i en lång rad lagar och författningar.
            </seg>
          </u>
          <note>
            I brottsbalken finns bland andra dessa lagrum som har anknytning
            till ekonomisk brottslighet:
          </note>
          <note>
            Till dessa brottsbalksbrott kommer brott som regleras i följande
            lagar:
          </note>
          <u>
            <seg>
              Avslutningsvis skriver motionärerna, och jag delar deras uppfattning:
            </seg>
          </u>
          <u>
            <seg>
              Det är viktigt att alla aktörer har en samlad begreppsbild vid
              utredning av ekonomisk brottslighet. Det är viktigt dels ur utredningssynpunkt,
              dels ur rättssäkerhetssynpunkt att utgångspunkterna och bedömningsgrunderna
              är likvärdiga.
            </seg>
          </u>
          <u>
            <seg>
              Vårt förslag är därför att regeringen initierar en utredning
              med syfte att samordna de ovan beskrivna lagrummen.
            </seg>
          </u>
          <u>
            <seg>
              Herr talman! Vi moderater delar naturligtvis dessa motionärers
              uppfattning och står bakom motionen. Vi har också reserverat oss.
            </seg>
          </u>
          <u>
            <seg>
              Utskottsmajoriteten motiverar sitt avslag på denna motion. Det
              är väl att ta i att man motiverar, men jag kan vara lite snäll.
              Men som jag ser det finns det ingen motivering.
            </seg>
          </u>
          <u>
            <seg>
              Jag vill läsa upp icke-motiveringen i utskottets betänkande lyssna
              nu, Joe Frans: Utskottet kan för närvarande inte se några behov
              av någon totalöversyn av all lagstiftning som kan ha betydelse
              för att bekämpa ekonomisk brottslighet.
            </seg>
          </u>
          <u>
            <seg>
              Herr talman! Ni kan inte se det. Jag förväntar mig att Joe Frans
              använder en liten del av de anmälda 13 talarminuterna till att
              förklara varför ni inte kan se det. Det var ju en riktigt stor
              hög med lagar och paragrafer som reglerar den ekonomiska brottsligheten
              ja, nästan en liten snårskog, lite folkligt uttryckt.
            </seg>
          </u>
          <u>
            <seg>
              Herr talman! Jag tycker att avslagsmotiveringen är mycket tunn
              ja, alltför tunn. Som sagt, Joe Frans, chansen till en förklaring
              finns när du kommer upp och talar, för det är väl inte så, Joe
              Frans och ni övriga socialdemokrater, att ni har yrkat avslag
              på motionen med den vanliga ryggmärgsreflexen.
            </seg>
          </u>
          <note type="speaker">
            Anf. 81 OLLE SANDAHL (kd):
          </note>
          <u>
            <seg>
              Herr talman! Den ekonomiska brottsligheten är långt mer skadlig
              och omfattande än man vanligtvis tänker sig. Den är mindre tydlig
              i sin samhällsnärvaro än de traditionella brotten. Men kostnaden
              enbart för den ekonomiska brottsligheten är sannolikt större.
              Bara skatteförlusten torde handla om mer än 100 miljarder kronor
              per år. Vad den resursen skulle kunna användas till och vilka
              goda effekter den skulle kunna ge inom skola eller samhällelig
              investering i infrastruktur kan var och en föreställa sig. Den
              ekonomiska brottsligheten är ett slag i samhällets, i företagens
              och i enskilda personers solarplexus. Det blir alltmer angeläget
              att med stor kraft och ambition bekämpa den ekonomiska brottsligheten.
            </seg>
          </u>
          <u>
            <seg>
              Det ligger i sakens natur att den här typen av brottslighet är
              svår att komma åt. Mycket talar för att den blir alltmer sofistikerad
              och komplex. Bland annat är detta följden av den ökade internationaliseringen
              och av samhällsutvecklingen i stort. Nya brottsmetoder kräver
              nya verktyg och ny kunskap också för samhällets organ. Här gäller
              det för rättssamhället att hänga med.
            </seg>
          </u>
          <u>
            <seg>
              Betänkandet ger i viss mån uttryck för insikten om det här. Ändå
              tar majoriteten avstånd från centrala motionsförslag som skulle
              kunna ge kraft i kampen mot den ekonomiska brottsligheten.
            </seg>
          </u>
          <u>
            <seg>
              Som så ofta tidigare har vi kristdemokrater varit tidigt ute
              och är det även nu när det gäller kravet på att skapa en europeisk
              åklagarmyndighet. Först var det hårdnackat motstånd. Nu är det
              lite slappt och tvetydigt, nästan ett medhåll. Halvtydligt kan
              man i andanom läsa in ett samtycke från utskottsmajoriteten. Som
              vanligt är förslagets fel inte dess innebörd utan dess avsändare.
              Socialdemokraterna är emot förslaget i, som det heter, rådande
              beredningsläge, trots att man är för EU:s konstitutionella förslag
              som just innebär en väg mot samma mål som vår motion har.
            </seg>
          </u>
          <u>
            <seg>
              Lite märkligt, kan man tycka. Men jag är övertygad om att den
              nuvarande riksdagsmajoriteten efter sedvanlig karenstid för oppositionens
              förslag kommer att ge sitt stöd underligt vore det annars. Det
              handlar ju om en ekonomisk svindel på minst 1 miljard euro per
              år av EU:s interna medel. Till och med EU:s egen bedrägerimyndighet
              efterlyser en EU:s åklagarmyndighet. I nuvarande beredningsläge,
              heter det. Men se då till att ändra detta beredningsläge! Kanske
              är Socialdemokraternas ekobrottsfokus för ögonblicket upptaget
              av de problem som finns inom områdena idrottsklubbar och lägenheter
              som kan te sig lite mer hemmanära. Välkomna att i sinom tid lyfta
              blicken!
            </seg>
          </u>
          <u>
            <seg>
              Herr talman! Ett annat område där vi kristdemokrater vill se
              en högre ambition när det gäller kampen mot den omfattande och
              samhällsfarliga ekonomiska brottsligheten är området forskning
              och kunskapsutveckling. Brottsförebyggande rådet, Ekobrottsmyndigheten
              med flera menar att kunskapen om den ekonomiska brottsligheten
              är bristfällig. Samtidigt är man överens om att senare års forskning
              har tillfört en mycket värdefull kunskap. Kristdemokraterna menar
              att samhällets kunskapsutveckling och forskning måste gå snabbare
              än brottslighetens egen utveckling och internationalisering.
            </seg>
          </u>
          <u>
            <seg>
              Den ekonomiska brottsligheten är allt starkare förbunden med
              mindre manschettartade brott, till exempel narkotikahandel och
              internationell organiserad brottslighet. I fråga om denna sida
              är kunskapsluckorna särskilt stora. Kunskapsbristerna är också
              påtagligt stora när det gäller förebyggande möjligheter. En investering
              i ökad forskning på ekobrottsområdet är inte bara en investering
              som, på modern svenska, kan räknas hem i kronor och ören utan
              ger också kraftfulla verktyg för ett tryggare samhälle.
            </seg>
          </u>
          <u>
            <seg>
              Utskottsmajoriteten säger att den delar i och för sig uppfattningen
              att det är viktigt med forskning om ekonomisk brottslighet men
              tycker inte att något initiativ för närvarande behövs i riksdagen.
              Det tycker vi kristdemokrater. Därför yrkar jag, herr talman,
              bifall till reservation 7. Men naturligtvis står jag bakom även
              reservation 1, som jag av tidsskäl avstår från att yrka bifall
              till.
            </seg>
          </u>
          <note type="speaker">
            Anf. 82 JOHAN LINANDER (c):
          </note>
          <u>
            <seg>
              Herr talman! Centerpartiet står bakom tre reservationer i utskottets
              betänkande om en handlingsplan mot den ekonomiska brottsligheten.
              Reservationerna rör åtalsförhandling, insatser mot svarttaxi samt
              utredning av korruptionslagstiftningen.
            </seg>
          </u>
          <u>
            <seg>
              Jag ska först säga några ord om reservation 2 som gäller åtalsförhandling.
              Redan i dag förekommer i praktiken åtalsförhandling, även om det
              inte finns lagreglerat att det är tillåtet eller hur det ska gå
              till.
            </seg>
          </u>
          <u>
            <seg>
              För det första är det, menar jag, bra med en utökning här. Självklart
              är det bra att det här inte förekommer utan lagstöd.
            </seg>
          </u>
          <u>
            <seg>
              För det andra vill jag ge ytterligare möjligheter i lagen till
              åtalsförhandling eller så kallat kronvittnessystem. Detta behöver
              utredas.
            </seg>
          </u>
          <u>
            <seg>
              När det gäller ekonomisk brottslighet eller för den delen narkotikabrottslighet
              är det oftast underhuggarna som nås av lagens inte alltid tillräckligt
              långa arm, medan de i toppen som tjänar de allra största pengarna
              kan gå fria. Det är givetvis inte lockande att någon ska slippa
              undan med lägre straff därför att han eller hon vittnar. Men för
              mig är det ännu mindre lockande att de i toppen helt går fria
              från straff. De kommer undan och kan snabbt starta om sin kriminella
              verksamhet, med nya underhuggare.
            </seg>
          </u>
          <u>
            <seg>
              Centerpartiet har i dag inget färdigt förslag om hur detta med
              åtalsförhandling eller kronvittnessystem i detalj ska utformas.
              Men med dagens grova organiserade och ofta gränsöverskridande
              brottslighet ser vi att något måste göras. Förslaget här är ett
              av de förslag vi har. Det är också något som Björn Fries och de
              i mobiliseringen mot narkotika har föreslagit.
            </seg>
          </u>
          <u>
            <seg>
              Herr talman! I våra större städer, men också i mindre städer
              och samhällen, finns det en mycket utbredd svarttaxiverksamhet.
              När jag själv åker taxi brukar jag fråga om taxichauffören upplever
              att det finns svarttaxi och vad han i så fall tycker om den. Det
              är klart att svarttaxi inte är populärt. En olaglig verksamhet
              konkurrerar ju med taxichaufförens lagliga verksamhet.
            </seg>
          </u>
          <u>
            <seg>
              Det finns inte en enda bland de taxichaufförer som jag pratat
              med som inte varje fredags- eller lördagskväll upplever konkurrensen
              från svarttaxi. Det är inte så att enskilda personer kör omkring
              i sina bilar och hoppas på att kunna plocka upp en och annan kund
              som de får skjutsa hem och tjäna lite pengar på, utan det hela
              är mycket väl organiserat och sköts som en normal taxiverksamhet
              med många bilar självklart utan tillstånd och utan att betala
              in arbetsgivaravgifter och andra skatter. Men framför allt ges
              ingen trygghet till de kunder som åker med.
            </seg>
          </u>
          <u>
            <seg>
              Jag tycker att den socialdemokratiska regeringen i sin handlingsplan
              nonchalerar svarttaxiverksamheten. Därför yrkar jag bifall till
              reservation 3 under punkt 3.
            </seg>
          </u>
          <u>
            <seg>
              Den tredje och sista reservation som jag står bakom gäller utredning
              av korruptionslagstiftningen, som vi hört om tidigare. Dagens
              lagstiftning är komplicerad, och även den så kallade förtroendekommissionen
              har i sitt betänkande Näringslivet och förtroendet föreslagit
              en översyn av bestämmelserna om mutbrott och bestickning. Jag
              utgår från att regeringen med skyndsamhet lyfter den borgerliga
              alliansens och Förtroendekommissionens förslag.
            </seg>
          </u>
          <note type="speaker">
            Anf. 83 JOE FRANS (s):
          </note>
          <note>
            Herr talman! Jag yrkar avslag på samtliga motioner och på att
            regeringens skrivelse godkänns och läggs till handlingarna.
          </note>
          <u>
            <seg>
              Det är tio år sedan regeringen beslutade om en samlad strategi
              mot den ekonomiska brottsligheten. Man kan klart se att den har
              lett till skärpt lagstiftning, och helt klart har den också lett
              till effektivare kamp mot den ekonomiska brottsligheten.
            </seg>
          </u>
          <u>
            <seg>
              Som socialdemokrat tycker jag självklart att brottslighet är
              någonting som måste bekämpas. Brottslighet skapar otrygghet, och
              det leder till att den solidaritet som vårt samhälle är byggt
              på urholkas. Det leder till, som Johan Pehrson också sade, minskat
              förtroende för hela det demokratiska rättssamhället. Det är ett
              hot mot självaste kärnan i vår ideologiska grund till samhällets
              utveckling därför att det hämmar välfärdsutveckling och som sagt
              leder till otrygghet.
            </seg>
          </u>
          <u>
            <seg>
              Det är inte rättvist. Framför allt är det inte solidariskt, det
              är osolidariskt. Ekonomisk brottslighet kostar mellan 50 och 150
              miljarder kronor varje år, beroende på vem man frågar. Det är
              stora summor. Det handlar om fusk och fiffel med skattesystemet,
              fusk med bostadsbidrag, a-kassa, försäkringskassa och andra bidragssystem.
              Det handlar om momsfiffel, vilseledande redovisning och illegalt
              arbete, illegal taxiverksamhet, korruption och insiderhandel,
              insideraffärer och miljöbrott.
            </seg>
          </u>
          <u>
            <seg>
              Det finns de som kallar ekobrotten för manschettknappsbrott och
              säger att de inte har några offer. Det är inte sant. Ekobrotten
              har många offer. Det handlar om företag som kanske går i konkurs,
              vilket leder till många enskilda tragedier. Det handlar om utnyttjande
              av personer som tvingas jobba långa timmar utan arbetsmarknadsrättigheter,
              och det handlar om miljöbrott vars konsekvenser kan vara svåra
              sjukdomar som cancer. Det handlar om utebliven välfärd på grund
              av uteblivna skatteintäkter.
            </seg>
          </u>
          <u>
            <seg>
              Herr talman! Sanningen är den att den ekonomiska brottsligheten
              har precis samma förödande konsekvenser för enskilda och för samhället
              som de mera traditionella brotten. Min känsla, precis som föregående
              talares, är att den ekonomiska brottsligheten kommer att öka om
              vi inte ytterligare vässar våra vapen mot den. Den skrivelse som
              regeringen lagt fram för riksdagen har precis den inriktningen,
              nämligen en inriktning mot tuffare tag mot den ekonomiska brottsligheten.
              Det handlar om en ny handlingsplan som bygger på den strategi
              som regeringen lade fast redan 1995. Nu tio år senare ska ytterligare
              steg tas.
            </seg>
          </u>
          <u>
            <seg>
              Det handlar om ett antal saker som att förebygga brott, att effektivare
              söka upptäcka brott, att utreda och lagföra brott. Det är det
              centrala i strategin.
            </seg>
          </u>
          <u>
            <seg>
              En annan central linje i strategin handlar om att näringslivet
              måste ta ett ökat ansvar för kampen mot den ekonomiska brottsligheten
              genom att utveckla affärsetik och kontroll.
            </seg>
          </u>
          <u>
            <seg>
              Herr talman! Handlingsplanen innefattar ett stort antal konkreta
              åtgärder och omfattar väldigt många saker. För det första handlar
              det om skärpt lagstiftning, om införande av schablonbeskattning
              av småföretag men också skärpta regler gällande bokföringsbrott
              och strängare regler vad gäller korruption.
            </seg>
          </u>
          <u>
            <seg>
              Riksdagen kommer också att få ta ställning till en lagstiftning
              som handlar om en anpassning av strafflagstiftningen till den
              nya informationstekniken, liksom en lagstiftning om utvidgat förverkande
              av brottsvinster. Det är också en del av detta.
            </seg>
          </u>
          <note>
            Modernare regler gällande insiderbrott och annat marknadsmissbruk
            kommer att presenteras under våren. Skärpta regler i fråga om
            penningbrott, brottssäkring av associationsbrotten, strängare
            regler mot olaglig alkoholhantering, bättre skydd mot varumärkesförfalskning
            och piratkopiering och en reformering av miljöbalkens sanktionssystem
            samt utvidgade straffrättsliga sanktioner mot juridiska personer
            är några av de många, och mera därtill, lagstiftningsåtgärder
            som regeringen kommer att presentera för riksdagen i kampen mot
            den ekonomiska brottsligheten.
          </note>
          <u>
            <seg>
              För det andra, herr talman, innebär strategin en förstärkning
              och en effektivisering av kontroll och tillsyn. Bland annat ska
              typgodkända kassaregister införas i kontantbranschen, till exempel
              taxibranschen, restaurangbranschen eller frisörsalonger. Det är
              effektiva åtgärder. Så kallade entreprenadavdrag inom byggbranschen
              övervägs. Det är också effektiva instrument. Tillsynen över företagen
              och revisorerna förbättras, och konkurstillsynen effektiviseras.
              Kontrollen inom social- och arbetslöshetsförsäkringen förstärks.
            </seg>
          </u>
          <note>
            För det tredje kommer handlingsplanen att leda till en modernisering
            och anpassning av utredning och lagföring. Ett nytt straffprocessuellt
            förfarande för utredningar om ekonomisk brottslighet införs. Rättegångsförfarandet
            effektiviseras. Skattebrottsenheternas användning av processuella
            tvångsmedel ändras och förbättras. Konkurrensövervakningen moderniseras,
            och Polisens och Tullverkets samarbete förstärks. En rättegångsreform
            presenteras.
          </note>
          <u>
            <seg>
              För det fjärde kommer myndighetsstrukturen att utvecklas. Ekobrottsmyndighetens
              uppdrag som stabsmyndighet ska fullgöras. Frågan om Ekobrottsmyndigheten
              ska tillhöra åklagarmyndigheten eller vara självständig ska äntligen
              lösas. Kronofogdemyndigheternas självständighet övervägs, och
              förutsättningarna för bättre samverkan mellan myndigheterna skärps
              därmed.
            </seg>
          </u>
          <note>
            Slutligen, herr talman, presenterar regeringen i skrivelsen till
            riksdagen en strategi för en fördjupning av internationellt samarbete
            samt vidareutveckling av de centrala myndigheterna och det lokala
            brottsförebyggande arbetet.
          </note>
          <note>
            Det rättsliga samarbetet mellan länderna vidareutvecklas. Direktiven
            om penningtvätt och marknadsmissbruk införs och införlivas i svensk
            rätt. Rambeslutet om förverkande av brottsvinster och brottsverktyg
            genomförs liksom verkställighet av beslut om bötesstraff inom
            EU. Verkställighet av förverkandebeslut inom EU genomförs, liksom
            beslut om frysning av egendom eller bevismaterial inom EU.
          </note>
          <u>
            <seg>
              EU:s bevisupptagningsbeslut förhandlas färdigt under året liksom
              EU:s rambeslut om lagring av trafikdata och rambeslutet om vissa
              rättssäkerhetsgarantier i brottmål. Dessa EU-beslut bidrar till
              en effektivare kamp här hemma och mot den gränsöverskridande brottslighet
              som i dag utgör en allt större del av den ekonomiska brottsligheten.
              Att det är fråga om EU-direktiv förminskar inte deras värde, snarare
              tvärtom.
            </seg>
          </u>
          <u>
            <seg>
              Jag är övertygad om att allt detta kommer att leda till en effektivare
              kamp mot den ekonomiska brottsligheten. Det råder inget tvivel
              om att denna satsning inte kommer att lösa alla problem. Vi tvingas
              att ta ytterligare steg i kampen mot brottslighet. Brottslighetens
              karaktär ändrar sig varje dag. Nya sätt och tekniker kommer till,
              och vi tvingas att ta nya steg.
            </seg>
          </u>
          <u>
            <seg>
              Det råder inget tvivel om att den särskilda satsning som inleddes
              1995 har varit nödvändig och bra. Det är inte heller någon hemlighet
              att det nu är dags att gå vidare med en tuffare, mera rättvis
              och smartare plan för att motverka den ökande brottsligheten.
            </seg>
          </u>
          <u>
            <seg>
              Låt mig nu ägna uppmärksamhet åt en del av reservationerna och
              hur utskottsmajoriteten resonerar kring dem.
            </seg>
          </u>
          <u>
            <seg>
              Kristdemokraterna har motionerat om en europeisk åklagarmyndighet.
              Det finns två saker som man kan säga om den saken.
            </seg>
          </u>
          <u>
            <seg>
              För det första finns det en europeisk byrå för bekämpning av
              bedrägeri, Olaf, som vår tidigare kommissionär Anita Gradin så
              framgångsrikt såg till att det kom till stånd och arbetade med.
            </seg>
          </u>
          <u>
            <seg>
              För det andra tycker jag att det skulle leda för långt att skapa
              en europeisk åklagare i dagens läge. Det finns skrivningar om
              detta i konstitutionen, men framför allt vore det rimligt att
              utveckla Eurojust. För närvarande finns det inga övertygande argument
              för att skapa en europeisk åklagare.
            </seg>
          </u>
          <u>
            <seg>
              Det innebär självklart inte att dörren är stängd för alltid.
              Man måste vara beredd att göra saker och ting och utveckla de
              vapen som man har i takt med att kriminaliteten ändrar karaktär.
              Men för närvarande anser vi att motionen bör avslås.
            </seg>
          </u>
          <u>
            <seg>
              Folkpartiet har lagt fram ett förslag om åtalsförhandling. Det
              är i och för sig ett intressant förslag, men det rymmer en del
              filosofiska och juridiska problem. Som Folkpartiet mycket riktigt
              vet är det en fråga som Beredningen för rättsväsendets utveckling
              för närvarande arbetar med. Låt oss vänta på deras synpunkter
              som presenteras senare i år och ta den diskussionen efter det.
            </seg>
          </u>
          <u>
            <seg>
              När det gäller Centerns motion om insatser mot ekonomisk brottslighet
              i taxibranschen vill jag hänvisa till det remissarbete som pågår
              med anledning av det utredningsbetänkande som presenterades. Jag
              ser fram emot den diskussionen och hoppas att vi kan få Centerns
              stöd för de förslag som vi lägger fram när det ärendet kommer
              till utskottet. Det finns ingen anledning att föregripa det arbetet
              just nu.
            </seg>
          </u>
          <u>
            <seg>
              Det finns ett stort antal andra motioner om förverkande av vinning
              av ekonomiska brott. Det pågår en hel del lagstiftningsarbete
              inom det området, och regeringen har aviserat lagstiftning bland
              annat mot bakgrund av EU:s rambeslut som har godkänts av den här
              kammaren.
            </seg>
          </u>
          <u>
            <seg>
              Jag har berört motionen om insiderlagstiftning. Jag har redan
              sagt en del om marknadsmissbruk, och det kommer en del förslag
              till kammaren senare.
            </seg>
          </u>
          <u>
            <seg>
              En hel del av de insatser som föreslås i motionerna är redan
              genomförda. Jag tycker inte att det finns anledning att göra någonting
              i samband med skrivelsen. Det innebär inte att det inte finns
              någon vilja, snarare tvärtom. Vi jobbar med saker och ting som
              vi ber att få återkomma med under våren.
            </seg>
          </u>
          <note>
            I en motion föreslås att bestämmelserna om mut- och bestickningsbrott
            ska utredas. Förtroendekommissionen har förordat en sådan översyn,
            och regeringen överväger för närvarande de förslagen.
          </note>
          <u>
            <seg>
              Slutligen står det att den svenska forskningen om ekonomisk brottslighet
              bör utvecklas. Det är innebörden av Kristdemokraternas motion
              i ämnet. Det är helt rätt att det är viktigt med sådan forskning.
              Men det finns två invändningar. För det första jobbar Brottsförebyggande
              rådet med dessa frågor. För det andra tycker jag inte att det
              är riksdagens sak att i detalj gå in och peka på vilka prioriteringar
              som ska göras i den forskningen.
            </seg>
          </u>
          <u>
            <seg>
              I det här arbetet måste vi hjälpas åt för att komma vidare. Det
              handlar så mycket om de intäkter som vi behöver i Sverige för
              att bygga ut välfärden. Det är en väg som vi måste vandra tillsammans.
            </seg>
          </u>
          <u>
            <seg>
              Herr talman! Med detta vill jag tacka för ordet. Jag yrkar att
              samtliga motioner avslås och att skrivelsen godkänns och läggs
              till handlingarna.
            </seg>
          </u>
          <note type="speaker">
            Anf. 84 JOHAN PEHRSON (fp) replik:
          </note>
          <u>
            <seg>
              Herr talman! Det här var ju en intressant uppräkning av allt
              det som regeringen inte har gjort på tio års tid. Det är ingen
              hejd på alla kraftfulla åtgärder som nu ska vidtas på temat Vi
              har inte gjort tillräckligt. Vi har inte lyckats, men lita på
              oss. Nu ska det minsann hända saker. Jag tror det när jag ser
              det.
            </seg>
          </u>
          <u>
            <seg>
              Dessutom vill jag understryka att en hel del av dessa åtgärder
              ligger på EU-nivå där man sätter en minsta gemensam standard.
              Det ökar ju inte på något sätt kraften hos de svenska myndigheterna
              när det gäller att åtgärda saker.
            </seg>
          </u>
          <u>
            <seg>
              Det har lyfts fram att vi har nya moderna regler för korruption.
              De innebär ju att företrädare för olika nordiska investeringsbanker
              ska kunna åtalas också i Sverige för mut- och korruptionsbrott.
              Det är kanske ett jättestort samhällsproblem, men jag känner inte
              till det. Däremot vet jag att den svenska mut- och korruptionslagstiftningen
              som den ser ut i dagens lagbok är klart bristfällig.
            </seg>
          </u>
          <u>
            <seg>
              Jag hör till dem som tycker att man bör se över reglerna så att
              människor som på olika sätt utnyttjar sin ställning och tillskansar
              sig lägenheter och olika förmåner kan bli fällda i större utsträckning
              än i dag. Det handlar om att utnyttja sin ställning på ett sätt
              som inte var tänkt, medan dagens lagstiftning träffar en äldre
              kvinna som efter många år som cancerpatient lämnar en liten glasvas
              till läkaren som tack för att hon har överlevt. Dessa personer
              kan fällas för mut- och korruptionsbrott, samtidigt som ganska
              många stora fula fiskar som tillskansar sig otillbörliga förmåner
              kommer undan. Det är viktigt att man utreder så att vi får en
              modernare, operativ korruptions- och mutlagstiftning i Sverige.
            </seg>
          </u>
          <note type="speaker">
            Anf. 85 JOE FRANS (s) replik:
          </note>
          <u>
            <seg>
              Herr talman! Den ärade ledamoten Johan Pehrson gör sig lustig
              över att regeringen har upprättat en lång lista av aktiviteter.
              Det är väl bra det. Vi är realistiska och inser att brottsligheten
              ändrar karaktär. Det innebär att vi gör saker och ting, men inte
              att vi är nöjda och sitter och väntar med armarna i kors. Vi inser
              att det måste tas nya steg hela tiden.
            </seg>
          </u>
          <u>
            <seg>
              Det du säger i ditt anförande innebär ett starkt godkännande
              av regeringens politik. Det är bara det att du säger det i andra
              ordalag. Du klär det i ett annat språk. Det beror kanske på att
              det är oppositionen uppgift att opponera. Men i princip tror jag
              nog att oppositionen inte hade kunnat presentera något bättre.
              De förslag vi presenterar är ju kraftfulla förslag, och det är
              förslag som vi behöver stöd för om vi ska kunna komma fram.
            </seg>
          </u>
          <u>
            <seg>
              Att förslagen i vissa stycken är EU-anknutna innebär inte på
              något sätt att de är ineffektiva, snarare tvärtom. Brottsligheten
              har en internationell karaktär och är gränsöverskridande. Om vi
              är med i EU och tycker att EU är bra, måste vi också kunna se
              till att våra länders regler är harmoniserade och anpassade till
              varandra så att vi effektivt kan bekämpa den internationella och
              gränsöverskridande brottsligheten. I dagens läge har en hel del
              av brottsligheten i Sverige internationell koppling.
            </seg>
          </u>
          <u>
            <seg>
              När det gäller korruption och annat hade vi i utskottet ett förhör
              med OECD:s kommitté i går. Mitt intryck är, och det framkom också
              i deras utvärdering, att Sverige har en hel del som andra länder
              kan lära sig av. De är nöjda med oss. Det innebär inte att vi
              är nöjda med oss själva, utan vi kan göra mer. Välkommen.
            </seg>
          </u>
          <note type="speaker">
            Anf. 86 JOHAN PEHRSON (fp) replik:
          </note>
          <u>
            <seg>
              Herr talman! Joe Frans talar engagerat om vikten av att vi samarbetar
              inom EU för att komma till rätta med den organiserade brottsligheten
              och den som skrider över våra gränser. Det här måste du ta med
              dina regeringskompisar i Vänsterpartiet och Miljöpartiet, för
              de tycker att det där är förskräckligt dåligt. Vi har ett ärende
              senare här i dag där man med all kraft är emot att använda register
              för att leta efter grovt kriminella.
            </seg>
          </u>
          <u>
            <seg>
              Jag återkommer ändå till, Joe Frans, att detta att prata och
              att vilja inte rimligen kan vara politik. Det handlar ju om att
              åstadkomma saker. Jag säger inte att de föreslagna åtgärderna
              är meningslösa, men de når inte fram med den kraft som krävs rent
              operativt. Det låter väldigt mycket när man läser upp allt detta,
              men mycket av det är sådant som i praktiken inte förändrar någonting
              i dag här i Sverige.
            </seg>
          </u>
          <u>
            <seg>
              Det som behövs tror jag är att jag och Joe Frans ger oss ut på
              en liten verklighetsresa. Närhelst du vill, Joe Frans, kan vi
              åka till polisen i Örebro län eller polisen i Västmanland och
              träffa de poliser som jobbar med ekobrottsbekämpning där, så får
              du se hur de har det.
            </seg>
          </u>
          <u>
            <seg>
              Det spelar ingen roll om vi skärper bokföringslagstiftningen,
              herr talman, om det inte finns några poliser som kan granska någon
              bokföring. Vad har vi för hjälp av en skärpt lagstiftning när
              inte någon kan granska de bokföringar som kommer in där ekobrott
              misstänks?
            </seg>
          </u>
          <u>
            <seg>
              Regeringen måste ta detta på allvar. Man måste samordna sina
              regleringsbrev till tullen, EBM, polisen och så vidare, så att
              de blir enhetliga, och tala om att detta är viktigt. Det görs
              inte i dag. Det är ganska viktigt, tycker jag, att man har ett
              nationellt underrättelsecentrum där man samlar ihop alla uppgifter,
              men det finns inte heller. Regeringens egen utredare i Mobilisering
              mot narkotika säger: Inga mer resurser till dessa analyser för
              vi kommer att drunkna i papper, och det är ingen som kan hantera
              dessa. Men då krävs det ju att man gör någonting åt det. Då kan
              man inte bara fortsätta och säga: Vi är kraftfulla, och vi har
              några EU-grejer som vi hänger på och som visserligen i sig är
              bra.
            </seg>
          </u>
          <note type="speaker">
            Anf. 87 JOE FRANS (s) replik:
          </note>
          <u>
            <seg>
              Herr talman! Jag är ute och träffar poliser varje vecka. Jag
              vet att de som har hand om det operativa arbetet gör ett väldigt
              bra jobb. Våra poliser och myndigheter gör ett fantastiskt jobb.
            </seg>
          </u>
          <u>
            <seg>
              Jag vet också att resurserna inte räcker. Det är just därför
              vi vill göra mer. Som jag sade handlar det om att skattebortfallet
              och intäkterna som vi vill ha för att kunna bygga ut välfärden
              men också för att kunna se till att de rättsvårdande myndigheterna
              har resurser hänger ihop. Jag inser detta. Det handlar om att
              ge dem resurser, men det handlar framför allt också om att se
              till att det finns ett fungerande brottsförebyggande arbete. Det
              finns förslag om de här sakerna i skrivelsen. Varför stöder ni
              inte förslagen? Om ni tycker att det är bra och så väldigt fint,
              varför stöder ni då inte förslagen? I stället lägger ni reservationer,
              till exempel om detta med EU som du tar upp. Det är också jätteviktigt.
              Då kunde ni säga att det här är fantastiskt bra och att det som
              handlar om korruption, som du sade själv, är små saker. Vi får
              se var ni står när vi presenterar våra förslag till förbättringar.
            </seg>
          </u>
          <note type="speaker">
            Anf. 88 JEPPE JOHNSSON (m) replik:
          </note>
          <u>
            <seg>
              Herr talman! Jag skulle vilja måla ett kryss i taket. Jag får
              nöja mig med att göra det verbalt därför att jag inte tycker om
              att klottra. Dessutom når jag inte upp.
            </seg>
          </u>
          <u>
            <seg>
              Det var väl första gången som jag hörde en socialdemokrat tala
              om hårdare tag. Här handlar det om en brottslighet där Socialdemokraterna
              vill vara tuffa. Här vill ni förmodligen också sätta folk i fängelse.
            </seg>
          </u>
          <u>
            <seg>
              Det här är bra. Jag håller med om det. Men det ligger naturligtvis
              i traditionen, och jag låter det vara osagt om det var Carl Lidbom
              eller någon annan på 70-talet som sade: I framtiden behöver vi
              trots allt ha några fängelser kvar för det kommer att finnas ekonomiska
              brottslingar.
            </seg>
          </u>
          <u>
            <seg>
              Joe Frans, det här är det som präglar er syn. Du tar här fram
              att lagförare, utredare och näringslivet har ett stort ansvar.
              Sopa framför egen dörr! Det hade varit lite klädsamt om Joe Frans
              också hade nämnt något om ökat ansvar för övriga delar i samhället.
              Kan man få höra något om det, Joe Frans?
            </seg>
          </u>
          <note type="speaker">
            Anf. 89 JOE FRANS (s) replik:
          </note>
          <u>
            <seg>
              Herr talman! Självklart måste alla i samhället göra rätt för
              sig. Alla i samhället måste ta sin del av ansvaret för att förebygga
              brott och se till att vi har de nödvändiga resurserna för att
              beivra och lagföra brott. Där har också näringslivet ett ansvar.
              Näringslivet står ju för en stor del av intäkterna. Vi skapar
              förutsättningar för näringslivet. Jag tycker att det är bra att
              vi gör det, men det är också bra att näringslivet tar sin del
              av ansvaret genom effektiv kontroll och förebyggande arbete. Naturligtvis
              har också det allmänna, liksom vi som enskilda i organisationer,
              föreningar, fackföreningar och annat, ett ansvar. Alla har vi
              ett ansvar. Men i denna strategi tror jag att det är viktigt att
              också peka på det ansvar som näringslivet har. Jag tror inte att
              det är för mycket att peka på det.
            </seg>
          </u>
          <note type="speaker">
            Anf. 90 JEPPE JOHNSSON (m) replik:
          </note>
          <u>
            <seg>
              Herr talman! Det var klädsamt. Det blev ju i alla fall en dammtrasa
              över de andra och kvasten över näringslivet. Men det är vackert
              så.
            </seg>
          </u>
          <u>
            <seg>
              Jag ställde i mitt anförande en liten fråga till Joe Frans. Jag
              läste upp en motion, Ju242, som innehåller 14 lagrum och 9 lagar.
              Jag efterlyste en liten kommentar. Joe Frans kommenterade insiderbrottslagen.
              Jag vet inte om Joe Frans har läst hela reservationen. Den tar
              också upp en annan motion, visserligen väldigt lite. Joe Frans
              avstyrker motionen med följande motivering: Utskottet kan för
              närvarande inte se några behov av någon totalöversyn av all lagstiftning
              som kan ha betydelse för att bekämpa ekonomisk brottslighet.
            </seg>
          </u>
          <u>
            <seg>
              Det finns ett ordspråk som handlar om att inte se skogen för
              alla träd. Är det så att Joe Frans inte kan se någon motivering
              här på grund av alla paragrafer? Jag skulle faktiskt vilja ha
              en förklaring till att denna motion inte är en sådan som borde
              tillstyrkas. Eller är det ryggmärgen som styr igen, Joe Frans?
            </seg>
          </u>
          <note type="speaker">
            Anf. 91 JOE FRANS (s) replik:
          </note>
          <u>
            <seg>
              Herr talman! Absolut inte. Motionen har lästs noga och överväganden
              har gjorts. En del av det som tas upp i motionen är redan genomfört.
              Du vet lika väl som jag att bokföringspropositionen, som kom för
              en vecka sedan, tar upp en del av frågorna i motionen. Jag har
              också räknat upp ett antal frågor som regeringen avser att ta
              initiativ i under våren.
            </seg>
          </u>
          <u>
            <seg>
              I arbetet i den här kammaren krävs det ett ärligt samarbete.
              När vi säger att vi kommer med en del förslag måste ni lita på
              oss.
            </seg>
          </u>
          <u>
            <seg>
              Vi drivs av en kraft att göra någonting åt brottsligheten, och
              vi är alla överens om att göra någonting åt den ekonomiska brottsligheten.
              Insiderbrotten är mycket allvarliga brott.
            </seg>
          </u>
          <u>
            <seg>
              Det har redan vidtagits åtgärder, och det kommer mer. Vi kan
              inte hela tiden varje år ta ett helhetsgrepp över samtliga lagar.
              Det går inte, och det tror jag att Jeppe Johnsson också vet.
            </seg>
          </u>
          <u>
            <seg>
              Jag har sagt några gånger att det kommer att presenteras några
              förslag under våren. Då hoppas jag att också Moderaterna är beredda
              att hjälpa till i en god anda.
            </seg>
          </u>
          <note type="speaker">
            Anf. 92 JOHAN LINANDER (c) replik:
          </note>
          <u>
            <seg>
              Herr talman! Jag ska börja med ett erkännande. Socialdemokraterna
              prioriterar den ekonomiska brottsligheten. Jämför man till exempel
              med våldsbrott, sexualbrott eller miljöbrott är det tydligt att
              Socialdemokraterna prioriterar ekobrotten väldigt högt.
            </seg>
          </u>
          <u>
            <seg>
              Jag har aldrig sett någon handlingsplan mot våldsbrottsligheten,
              mot sexualbrott eller mot miljöbrottsligheten. Men en handlingsplan
              mot den ekonomiska brottsligheten har ni. Jag har aldrig hört
              talas om någon våldsbrottsmyndighet, sexualbrottsmyndighet eller
              miljöbrottsmyndighet. Men det finns en ekobrottsmyndighet.
            </seg>
          </u>
          <u>
            <seg>
              Jag kritiserar inte Socialdemokraterna för att ni lägger vikt
              vid ekobrotten. Det är jätteviktigt. Däremot kritiserar jag er
              för att inte ha lika stort intresse för annan brottslighet.
            </seg>
          </u>
          <u>
            <seg>
              Jag skulle i denna replikväxling vilja höra om Joe Frans kan
              tänka sig att ställa sig bakom det förslag som jag har fört fram
              om åtalsförhandling i Sverige, till exempel vid narkotikabrott.
            </seg>
          </u>
          <note type="speaker">
            Anf. 93 JOE FRANS (s) replik:
          </note>
          <u>
            <seg>
              Herr talman! Jag tror att jag kommenterade den frågan. Också
              Folkpartiet har fört fram frågan om åtalsförhandling. Jag har
              sagt att det är en fråga som skapar en del juridiska och tekniska
              problem i den rättsmiljö och den rättstradition vi har i Sverige.
            </seg>
          </u>
          <u>
            <seg>
              Det innebär inte att vi inte är intresserade av att diskutera
              det. Vi diskuterar alla förslag på ett allvarligt och seriöst
              sätt. Beredningen för rättsväsendets utveckling har, som Johan
              Linander också vet, jobbat med de frågorna och gör analyser av
              det.
            </seg>
          </u>
          <u>
            <seg>
              Jag har i mitt huvudanförande sagt att vi ska vänta till dess
              den presenterar en del tankar under året. Det kommer kanske att
              ske under slutet av året. Låt oss vänta till dess.
            </seg>
          </u>
          <u>
            <seg>
              Jag är inte beredd att här och nu låsa mig i någon riktning.
              Just nu finns det ingen grund för att yrka bifall till motionen,
              utan den måste avslås som det är nu.
            </seg>
          </u>
          <note type="speaker">
            Anf. 94 JOHAN LINANDER (c) replik:
          </note>
          <u>
            <seg>
              Herr talman! Jag bad inte Joe Frans att yrka bifall till motionen
              just nu. Det är ständigt så att vi inte får några svar.
            </seg>
          </u>
          <u>
            <seg>
              Joe Frans säger att han väntar på Beredningen för rättsväsendets
              utveckling vad gäller förslaget om åtalsförhandling, och han väntar
              på remissbehandling av Svarttaxiutredningen. I övrigt verkar det
              som att vi väntar på förslag från EU.
            </seg>
          </u>
          <u>
            <seg>
              Har inte Socialdemokraterna några egna idéer? Har ni någon framtidsinriktad
              politik över huvud taget? Har ni någon målsättning och någon idé
              om åt vilket håll Sverige ska gå, eller väntar ni bara på utredningsförslag?
            </seg>
          </u>
          <u>
            <seg>
              Jag tycker att åtalsförhandling verkar bra. Men i utredningen
              kan det komma fram saker som gör att det inte går att genomföra,
              och då accepterar jag det. Om jag varit på andra sidan och varit
              negativ till det skulle jag ha sagt: Jag tycker inte att det låter
              som en bra idé, men kommer det fram tillräckligt starka skäl kan
              jag tänka mig att överväga det.
            </seg>
          </u>
          <u>
            <seg>
              Varför kan ni inte ge någon som helst inriktning? Det enda vi
              får höra här i kammaren i debatt efter debatt är att ni väntar
              på en mängd utredningar. Socialdemokraterna har ingen som helst
              framtidsinriktad politik. Det är tydligt.
            </seg>
          </u>
          <note type="speaker">
            Anf. 95 JOE FRANS (s) replik:
          </note>
          <u>
            <seg>
              Herr talman! Socialdemokraternas politik är nog den mest framtidsinriktade
              politik vi har i det här landet. Jag har också svarat på frågan
              om brottslig taxiverksamhet eller illegal taxiverksamhet jag vägrar
              att använda ordet svarttaxi eller svart-någonting annat.
            </seg>
          </u>
          <u>
            <seg>
              Det pågår ett remissarbete. Jag tror att Johan Linander vet att
              det finns något slags beredningsförfarande i Sverige. Det innebär
              att vi har tankar och idéer. Det tar några månader innan propositionen
              kommer att presenteras.
            </seg>
          </u>
          <u>
            <seg>
              Jag vägrar att förledas till att tro att vi hela tiden utan beredningar
              ska ta fram idéer och presentera dem hur som helst. Så går det
              inte till. Låt oss vänta. Det finns goda idéer som du väcker.
              De lyssnar vi på. Vi är beredda att diskutera.
            </seg>
          </u>
          <u>
            <seg>
              Jag hoppas att ni också är beredda att diskutera med oss så att
              vi kan hitta goda vägar. Brottslig eller illegal taxiverksamhet
              är en mycket svår form av brottslighet. Den leder ibland även
              till våld mot person och annat.
            </seg>
          </u>
          <u>
            <seg>
              Där måste vi ta gemensamma tag. Jag hoppas att ni vill vara med
              då. Det är inte så lång tid kvar. Det kommer att ske under Johan
              Linanders tid i det här parlamentet under den mandattid som är
              kvar. Jag hoppas att han har tålamod.
            </seg>
          </u>
          <u>
            <seg>
              Socialdemokraterna tar all brottslighet på mycket stort allvar.
              Det är inte så att vi ställer saker och ting mot varandra. Det
              är inte så att vi tycker att det är onödigt. Annars skulle inte
              Johan Linander i sitt rum ha en proposition om sexualbrottslagstiftningen.
              Det visar att vi tar saker och ting på allvar.
            </seg>
          </u>
          <note type="speaker">
            Anf. 96 ROLF OLSSON (v):
          </note>
          <u>
            <seg>
              Herr talman! Jag instämmer i vad flera andra talare har understrukit.
              Den ekonomiska brottsligheten är ett väldigt allvarligt samhällsproblem.
              Enbart värdet av skatte- och avgiftsbortfall till följd av obeskattat
              arbete beräknades häromåret till 56 miljarder kronor. Det är säkert
              en försiktig bedömning. Därutöver tillkommer mångmiljardförluster
              på grund av alla andra ekobrott.
            </seg>
          </u>
          <u>
            <seg>
              Vänsterpartiet ser självklart väldigt allvarligt på de brotten
              och det hot mot rättsstaten och den gemensamma välfärden som de
              utgör. Det är därför utomordentligt viktigt att noggrant följa
              upp och skärpa lagstiftningen på åtskilliga områden, såsom också
              föreslås i skrivelsen.
            </seg>
          </u>
          <u>
            <seg>
              Kontroll och tillsyn behöver också förstärkas och myndighetsstrukturen
              ses över för att ytterligare utveckla kompetens och kapacitet
              över hela landet. Handlingsplanen innehåller många nya eller förstärka
              punkter som är under utarbetande. Vänsterpartiet delar de uppfattningar
              och förslag som redovisas i handlingsplanen.
            </seg>
          </u>
          <u>
            <seg>
              Herr talman! Jag vill ta detta tillfälle i akt att mycket kort
              utveckla några tankar om ett mycket specifikt område som har bäring
              på ekobrottsbekämpningen och som vi gärna ser bli föremål för
              större uppmärksamhet och ökade ansträngningar. Det handlar om
              miljöbrotten och hur dessa ska bekämpas.
            </seg>
          </u>
          <u>
            <seg>
              Vid miljöbalkens tillkomst år 1999 fördes straffbestämmelser
              från en rad olika lagar in i miljöbalken. Utvecklingen har sedan
              dess präglats av en mycket stark ökning av antalet ärenden på
              detta område. Det har skett en ökning med tio gånger fler ärenden
              än vad som var fallet åren före miljöbalkens tillkomst. Det är
              alltså en växande arbetsområde.
            </seg>
          </u>
          <u>
            <seg>
              Det finns också en kritik från olika myndigheter att bestämmelserna
              om sanktioner är otydliga eller inte tillräckligt heltäckande.
              Mot bakgrund av detta har Miljöbalkskommittén sett över och lämnat
              ett betänkande till regeringen som innehåller förslag till reformering
              av sanktionssystemen.
            </seg>
          </u>
          <u>
            <seg>
              Vi får säkert tillfälle att ytterligare diskutera detta viktiga
              område då en proposition är planerad under våren. Från Vänsterpartiets
              sida har vi dock i flera sammanhang pekat på nödvändigheten av
              att hela rättskedjan utvecklar sin kompetens på detta mycket specifika
              område.
            </seg>
          </u>
          <u>
            <seg>
              Genom miljöbalken, Ekobrottsmyndigheten och Åklagarmyndighetens
              satsning på åklagare med särskild kompetens på detta område förstärks
              arbetet tydligt. Men det är nödvändigt att utredningskompetensen
              också finns i tillräcklig utsträckning hos polisen så att det
              inte blir en flaskhals där eller en nedprioritering, vilket påtalats
              av människor som är verksamma på området.
            </seg>
          </u>
          <u>
            <seg>
              Vänsterpartiet har i en motion under den allmänna motionstiden
              pekat på nödvändigheten att utveckla arbetet på detta område.
              Vi återkommer till det när den motionen ska behandlas. I övrigt
              står vi bakom denna skrivelse.
            </seg>
          </u>
          <note type="speaker">
            Anf. 97 JOHAN PEHRSON (fp) replik:
          </note>
          <u>
            <seg>
              Herr talman! Miljöbrott är någonting verkligt viktigt. De är
              ju ett uttryck för ekonomisk brottslighet, men med rovdrift på
              miljön, och kanske inte rovdrift på människor, som fokus.
            </seg>
          </u>
          <u>
            <seg>
              Den 16 december beslutade riksdagen om ett visst anslagstillskott
              till åklagarna. Folkpartiet tyckte att det var för litet, men
              vi var mycket glada över att Socialdemokraterna, Vänsterpartiet
              och Miljöpartiet skickade med några av de kronor som man behövde
              så väl hos åklagarna för att kunna genomföra den nya organisationen,
              satsa på vidareutbildning och, som Riksåklagaren har vädjat om
              i sitt budgetunderlag, satsa på miljöbrott. Det spelar ju ingen
              roll vilken lagstiftning vi har om vi inte har några åklagare
              som är skickliga och duktiga på att jaga nedgrävda tundror, förstörda
              vattendrag och så vidare så hjälper inte det, Rolf Olsson. Men
              sedan går det sex dagar. Då beslutar regeringen den regering som
              Rolf Olsson inte ingår i personligen men som han bär ett dagligt
              personligt ansvar för att dra in 0,6 % av åklagarnas anslag. Man
              tar bort hela överskottet på ett bräde.
            </seg>
          </u>
          <u>
            <seg>
              Vi beslutar alltså i riksdagen om några kronor extra till åklagarna.
              Sedan går det sex dagar, och då är Rolf Olsson personligt ansvarig
              för att man kommer med två stora jättenävar och bara tar pengar
              direkt från åklagarna. Och så står Rolf Olsson och undrar varför
              det inte är så bevänt med kampen mot miljöbrotten. Ser Rolf Olsson
              sambandet mellan inga pengar och ingen verksamhet?
            </seg>
          </u>
          <note type="speaker">
            Anf. 98 ROLF OLSSON (v) replik:
          </note>
          <u>
            <seg>
              Herr talman! Nu var det väl inte en budgetdebatt som vi i första
              hand skulle föra i dag. Men självfallet är det bekymmersamt med
              ekonomin på området. Vi får arbeta metodiskt och lugnt för att
              säkerställa att det finns tillräckliga medel också i fortsättningen.
              Det kommer ju ytterligare tillfällen här framöver när vi ska titta
              på behovet av medelstilldelning. Närmast har vi en vårbudget att
              diskutera, och de områden som Johan Pehrson trycker på är självfallet
              viktiga att se över när det gäller vad vi kan göra för att förstärka
              dem.
            </seg>
          </u>
          <u>
            <seg>
              Vi är säkert överens om nödvändigheten av att förstärka och förbättra
              arbetet på miljöområdet, som ju har tydlig bäring på ekonomisk
              brottslighet. Miljöbrotten snedvrider konkurrensen på ett sätt
              som är mycket betänkligt. Jag utgår från att vi kommer att få
              anledning att återkomma till denna debatt, också när det gäller
              grunden för medlen till rättsväsendet.
            </seg>
          </u>
          <note type="speaker">
            Anf. 99 JOHAN PEHRSON (fp) replik:
          </note>
          <u>
            <seg>
              Herr talman! I det materiella är Folkpartiet berett att gå ganska
              långt, och gärna tillsammans med Vänsterpartiet, för att jaga
              de cyniska människor som helt skrupelfritt begår en enorm rovdrift
              på miljön med risk att skapa skador som aldrig går att reparera
              och som gör att vi efteråt får komma med saneringsplaner för förstörd
              mark och så vidare till stora kostnader.
            </seg>
          </u>
          <u>
            <seg>
              Vi kommer ändå inte ifrån att man inte bara kan prata och samtidigt
              hålla på med en helt annan sak med den andra handen. Jag känner
              att Rolf Olsson är personligt indragen i detta bedrägeri. Jag
              tror att nästan hela riksdagen var samlad den 16 december. Då
              satt vi här och röstade om att man ska satsa ett par kronor extra
              till åklagarna. Vi förde diskussioner om hur mycket det skulle
              vara, men vi var överens om att det behövdes några kronor till.
              Sedan gick det sex dagar och så drog regeringen in de pengarna.
              Hur är detta möjligt? Det måste ju strida mot hela tanken på att
              Vänsterpartiet har ett samarbete för att fokusera på brottsligheten,
              vara progressiv och se till att människors lidande minskar.
            </seg>
          </u>
          <u>
            <seg>
              Jag hoppas att Rolf Olsson bevakar detta i framtiden. Nu säger
              han att vi ska titta på detta och att det kommer en vårproposition.
              Det där har jag hört förr. Man ger med ena handen och står och
              pratar om stora satsningar, och så kommer man med den andra handen
              med två andra händer, dessutom och tar in pengarna till regeringen
              igen. Vi pratar om demokratins Sverige och vi pratar om rättsstaten.
              Detta är kärnuppgifterna för det här samhället. Det finns ingen
              annan som kan vara åklagare än staten. Det finns ingen annan som
              kan vara domstol, eller för den delen polis, och utreda miljöbrott.
            </seg>
          </u>
          <note type="speaker">
            Anf. 100 ROLF OLSSON (v) replik:
          </note>
          <u>
            <seg>
              Herr talman! Naturligtvis handlar det inte bara om att prata
              om det här området, som Johan Pehrson påstår. Hela skrivelsen,
              som Johan Pehrson säkert har läst från pärm till pärm, visar en
              tydlig ambition att flytta fram positionerna och att komma åt
              den osunda verksamhet som har att göra med ekonomisk brottslighet.
              Den hotar naturligtvis hela välfärdssystemet om vi inte får bukt
              med den.
            </seg>
          </u>
          <u>
            <seg>
              Här finns tydliga ambitioner, och jag tycker att det finns en
              metodik och en systematik i att på område efter område täppa igen
              luckor och förbättra de brister som vi tillsammans kan se.
            </seg>
          </u>
          <u>
            <seg>
              Jag tycker också att detta är en orättvis beskrivning av utvecklingen
              på det ekonomiska området totalt sett för rättsväsendet under
              de senaste åren. Det har faktiskt tillförts ganska många miljarder
              till rättsväsendet under de senaste åren. Men det är riktigt,
              Johan Pehrson, att det finns anledning att nu, till exempel till
              vårbudgeten, fortsätta arbeta för att tillförsäkra rättsväsendet
              tillräckliga medel att bekämpa bland annat ekonomisk brottslighet.
            </seg>
          </u>
          <note type="speaker">
            Anf. 101 LEIF BJÖRNLOD (mp):
          </note>
          <u>
            <seg>
              Herr talman! Regeringens skrivelse omfattar mycket. Jag tänker
              inte läsa upp hela listan.
            </seg>
          </u>
          <u>
            <seg>
              Jag säger bara att detta visar på en satsning åt rätt håll. Den
              ekonomiska brottsligheten har ju en helt annan karaktär. Man brukar
              kalla det för manschettbrott. Ofta har den, som understryks av
              Rolf Olsson, en stark anknytning till miljöbrott. Här tar man
              tillsammans med EU upp diskussionerna om illegala oljeutsläpp
              jag vet inte om det finns några legala. Jag tycker att det samarbetet
              med EU är värdefullt och viktigt. Jag säger detta för att inte
              Johan Pehrson ska tala om för mig vad vi tycker om EU. Vi tror
              att det är viktigt med ett internationellt samarbete på det här
              området och tillika på det ekonomiska området och på gränsöverskridande
              områden.
            </seg>
          </u>
          <u>
            <seg>
              Vi har till skrivelsen bifogat ett särskilt yttrande som kan
              behöva en liten extra förklaring. I det här landet har vi någonstans
              mellan 10 000 och 30 000 människor som befinner sig här illegalt.
              De har små chanser att klara sin försörjning. De kan inte ta del
              av samhällets välfärd i övrigt eftersom de är här på andra premisser.
              Dessa människor faller ofta offer just för den ekonomiska brottsligheten.
            </seg>
          </u>
          <u>
            <seg>
              Svarttaxiverksamheten är välorganiserad, som tidigare har nämnts.
              Och vilka sitter och kör bilarna? Det är människor som på olika
              sätt utnyttjas av ännu mer cyniska personer som inte vill köra
              bilen själv. De låter andra människor stå utanför krogen och säga:
              Taxi! Taxi jättebilligt! Det blir de stackars människorna som
              blir straffade. Jag tycker att det känns som ett viktigt skäl
              att ta upp detta och nämna det i vårt särskilda yttrande. Det
              är viktigt att se att det är precis de människor som utnyttjar
              som ska drabbas av lagstiftningen, och inte de som blir utnyttjade.
              Vi måste värna människor.
            </seg>
          </u>
          <u>
            <seg>
              När det gäller den ekonomiska prioriteringen och de diskussioner
              som förs på våra så kallade svampmöten kan jag försäkra Johan
              Pehrson om att det finns krafter som arbetar hårt för att högprioritera
              bekämpningen av miljöbrotten och den ekonomiska brottsligheten
              i samband med dem.
            </seg>
          </u>
          <u>
            <seg>
              Men vi har också en ekonomisk verklighet att anpassa oss till,
              och vi måste göra bedömningar. Att vi inte precis vid ett tillfälle
              kan klara av allt det vi vill göra betyder inte att vi har gett
              upp våra målsättningar.
            </seg>
          </u>
          <note type="speaker">
            Anf. 102 JOHAN PEHRSON (fp) replik:
          </note>
          <u>
            <seg>
              Herr talman! Leif Björnlod, när ni har era svampmöten äter ni
              kanske en god omelett. Vad vet jag? Jag har inga krav på att ni
              i Miljöpartiet, Vänsterpartiet och Socialdemokraterna, ni i svampen,
              ni som styr Sverige, ska inse, och jag har nästan gett upp hoppet,
              hur viktigt det är att vi har en solid rättsstat. Jag vill bara
              att ni inte ska ljuga om en verklighet som inte finns. Så blir
              det när man fattar ett beslut den 16 december och sex dagar senare
              fattar ett annat beslut där regeringsmakten drar in de här pengarna
              till myndigheterna. Så ser det ut när det gäller åklagare. Det
              gäller kampen mot miljöbrotten. Säg inte att ni satsar på myndigheterna
              för detta år när ni i stället drar in pengarna! Det blir så konstigt.
              Säg som det är, att ni inte tycker att det här är så viktigt och
              att ni hellre vill satsa på friår så att alla människor kan vara
              lediga! Det tycker ni är viktigt. Det minskar miljöbrotten och
              allt annat elände vi har i samhället som vi måste försöka förändra.
            </seg>
          </u>
          <u>
            <seg>
              Det finns inga krav på att ni ska nå så långt som jag önskar
              att ni kunde göra, utan bara att ni ska hålla er till sanningen.
              Svampen kan inte besluta i riksdagen den 16 att man ska satsa
              och sedan dra bort pengarna den 22. Det blir lite ihåligt, och
              lite allvarligt också tror jag.
            </seg>
          </u>
          <note type="speaker">
            Anf. 103 LEIF BJÖRNLOD (mp) replik:
          </note>
          <u>
            <seg>
              Herr talman! Jag tycker att Johan Pehrson har ett väldigt underligt
              sätt att se på verkligheten. Vårt friår är ett sätt att förbättra
              människors livsmiljö och sociala miljö. Det kostar inte speciellt
              mycket pengar. Det är ett beslut som vi har fattat långt tidigare.
            </seg>
          </u>
          <u>
            <seg>
              Skulle vi ensamma sitta i en regering skulle Johan Pehrson få
              se på en satsning för mänsklig, social och fysisk miljö som skulle
              vara betydligt mycket mer långtgående än vad vi orkar få fram
              för närvarande. Men vi skulle likafullt även då ha en ekonomisk
              verklighet att anpassa oss till. Den kan man inte ens blunda för
              om man är folkpartist.
            </seg>
          </u>
          <note type="speaker">
            Anf. 104 JOHAN PEHRSON (fp) replik:
          </note>
          <u>
            <seg>
              Herr talman! Den här svampen blir alltmer som en flugsvamp där
              man får klara LSD-trippar. Folk börjar se olika verkligheter och
              allt börjar skifta: Plus och minus, satsningar och inga satsningar.
              Vi har en situation där man i praktiken drar in pengar i stället
              för att göra de satsningar som hade varit önskvärda. Det är för
              nära i tid för att det ska gå igenom obemärkt. Det är ett sådant
              bedrägeri.
            </seg>
          </u>
          <u>
            <seg>
              Nu är det här en debatt om miljöbrott, men jag vill bara understryka
              att satsningen på friår ligger, enligt arbetsmarknadsministern
              i din regering, på mellan 3 och 4 miljarder. Folkpartiet har ett
              väldigt starkt engagemang för att människor ska få arbete i rättsväsendet
              och på andra platser. Människor ska inte lämna arbetslivet. Det
              är själva tanken där som är fel, att människor inte ska jobba.
              Folkpartiet vill att människor ska kunna jobba.
            </seg>
          </u>
          <note type="speaker">
            Anf. 105 LEIF BJÖRNLOD (mp) replik:
          </note>
          <u>
            <seg>
              Herr talman! Till skillnad från Johan Pehrson vill vi gärna använda
              en morot för att få människor ut i arbetslivet i stället för en
              piska, som jag tyckte att det lät som närmast här nu.
            </seg>
          </u>
          <u>
            <seg>
              LSD-trippar kan man inte hålla på med om man inte är i opposition
              och inte behöver ta den ekonomiska verkligheten på allvar.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Godkännande av nya funktioner i Schengens informationssystem
          </note>
          <note>
            Föredrogs
          </note>
          <note type="speaker">
            Anf. 106 GÖRAN NORLANDER (s):
          </note>
          <note>
            Herr talman! Kammaren ska nu debattera justitieutskottets betänkande
            nr 15, Godkännande av nya funktioner i Schengens informationssystem
            , som förkortas SIS.
          </note>
          <note>
            Utskottet behandlar i det här ärendet regeringens proposition
            2004/05:37 som innebär Sveriges antagande av rådets beslut om
            införande av ett antal nya funktioner av Schengens informationssystem
            samt två motioner som väckts under den allmänna motionstiden.
          </note>
          <u>
            <seg>
              Förslaget går bland annat ut på att ytterligare kategorier av
              egendom ska kunna registreras i systemet SIS, till exempel stulna
              kreditkort. Vidare innebär beslutet att Europol och de nationella
              medlemmarna i Eurojust ska kunna få tillgång till SIS.
            </seg>
          </u>
          <note>
            Utskottet föreslår att riksdagen bifaller regeringens förslag
            och avslår motionerna.
          </note>
          <u>
            <seg>
              Det finns en reservation från Vänsterpartiet och en reservation
              från Miljöpartiet samt ett särskilt yttrande från Moderata samlingspartiet.
            </seg>
          </u>
          <u>
            <seg>
              Herr talman! Härmed överlämnar jag ärendet åt kammarens ledamöter
              för debatt.
            </seg>
          </u>
          <note type="speaker">
            Anf. 107 ROLF OLSSON (v):
          </note>
          <u>
            <seg>
              Herr talman! Jag ska mycket kortfattat säga några ord om JuU15
              om godkännandet av funktionerna i Schengens informationssystem.
              Vi i Vänsterpartiet har i många tidigare sammanhang kritiserat
              Schengens informationssystem som ett alltför omfattande registreringssystem
              med stora inbyggda risker för kränkningar av människors integritet.
              Den grundläggande kritiken har vi kvar, men vi noterar att det
              nu föreliggande rådsbeslutet innehåller ett flertal förslag till
              förändringar som enligt Vänsterpartiets mening innebär en del
              konkreta förbättringar jämfört med nu gällande bestämmelser.
            </seg>
          </u>
          <u>
            <seg>
              Vi tycker att den viktigaste punkten är förslagen om en ökad
              kontroll av användandet av registren och de åtgärder som föreslås
              för att öka säkerheten i systemet, allt i syfte att minska risker
              för missbruk av systemet. Vi tycker att det är utomordentligt
              viktigt. Vi ser det också som logiskt att utvidga möjligheterna
              till registrering av exempelvis uppgifter om stulna fartyg, flygplan,
              containrar och så vidare.
            </seg>
          </u>
          <u>
            <seg>
              Vänsterpartiet är däremot kritiskt på en konkret punkt, och den
              handlar om förslaget att utvidga punkten 94:3 med möjligheten
              att i det centrala SIS registrera vilken typ av brott en person
              är misstänkt. Enligt Vänsterpartiets mening ska det centrala registret
              inte innehålla mer än nödvändigt när det gäller personuppgifter.
              Det finns anledning att erinra om möjligheterna att i stället
              låta dessa uppgifter finnas som så kallad tilläggsinformation
              på det nationella Sirenekontoret.
            </seg>
          </u>
          <u>
            <seg>
              I sammanhanget kan vi erinra oss att till exempel brottsrubriceringar
              inte är gemensamma för de olika länderna och att synen på olika
              brott kan skilja sig åt en del. Vi i Vänsterpartiet anser att
              subsidiaritetsprincipen måste råda även på områden som rör registerföring.
              Det som inte är nödvändigt att ha i centrala register ska inte
              finnas där, tycker vi i Vänsterpartiet. Uppgifter om beväpning
              och våldsbenägenhet kan redan i dag enligt gällande bestämmelser
              registreras, och det avses kunna ske i fortsättningen också. Enligt
              Vänsterpartiets mening räcker det i ett inledande skede. Övrig
              nödvändig information får sökas från respektive Sirenekontor.
            </seg>
          </u>
          <u>
            <seg>
              Herr talman! Med detta vill jag yrka bifall till reservation
              2.
            </seg>
          </u>
          <note type="speaker">
            Anf. 108 LEIF BJÖRNLOD (mp):
          </note>
          <u>
            <seg>
              Herr talman! Som jag nämnde i mitt anförande i den tidigare frågan
              är vi positiva till att man gemensamt är med och bekämpar den
              internationella gränsöverskridande brottsligheten. Vi tycker också
              att det är viktigt att man samarbetar internationellt även på
              andra plan än inom EU.
            </seg>
          </u>
          <u>
            <seg>
              Nu gäller det den här propositionen angående det utökade samarbetet
              som har kommit som ett rambeslut till oss där vi inte har haft
              möjlighet att se vilka konsekvenser som detta kan föra med sig.
              Vi tycker att det i sig är en felaktig metod. Det vi vänder oss
              speciellt emot i det här fallet gäller punkten om gallringsföreskrifter.
              De gallringsregler som kommer att finnas kommer naturligtvis att
              vara gemensamma och inte överensstämma med dem som vi har i Sverige,
              vilket kan föra med sig långt verkande olyckliga konsekvenser
              nationellt.
            </seg>
          </u>
          <u>
            <seg>
              Jag tycker därför att den sammantagna slutsatsen om den här propositionen
              är att den bör avslås. Jag tycker att nästa gång vi arbetar vidare
              på detta bör vi ta det punkt för punkt och ha en klar konsekvensbeskrivning
              över vad ett rambeslut av den här sorten innebär. Jag yrkar därför
              bifall till vår reservation.
            </seg>
          </u>
          <note type="speaker">
            Anf. 109 MARGARETA SANDGREN (s):
          </note>
          <u>
            <seg>
              Fru talman! Till att börja med vill jag yrka bifall till förslaget
              i betänkandet, som behandlar Sveriges antagande av rådets beslut
              om införande av ett antal nya funktioner för Schengens informationssystem,
              Sis, och yrka avslag på reservationerna.
            </seg>
          </u>
          <u>
            <seg>
              Inledningsvis har redogjorts för innehållet av de nya funktionerna
              i Sis, och jag tänker inte uppehålla mig vid att upprepa det.
            </seg>
          </u>
          <u>
            <seg>
              Schengens informationssystem, Sis, har visat sig vara ett utmärkt
              hjälpmedel för polisen och andra myndigheter vid gränskontroller
              och i andra brottsbekämpande sammanhang. Med den utvidgning av
              funktionerna som föreslås av Sis kan det bli ett bättre verktyg
              i brottsbekämpningen. Jag tänker på förslaget att också Europol
              och nationella medlemmar av Eurojust får tillgång till systemet,
              men även att brottsmisstanke kommer att registreras. Med den föreslagna
              ökade registreringen av uthämtade uppgifter i Sis förbättras också
              kontrollen av användningen av uppgifterna.
            </seg>
          </u>
          <u>
            <seg>
              I reservation 1 av Miljöpartiet yrkas avslag på propositionen
              fastän man säger att ändamålet är vällovligt. Bland annat är skälet
              för avslag att man inte i tillräcklig utsträckning har analyserat
              konsekvenserna av rådsbeslutet. I reservationen frågas också på
              vilket sätt man kan förvänta sig att förslagen i propositionen
              kommer att medföra några förbättringar.
            </seg>
          </u>
          <u>
            <seg>
              Som jag sagt har Sis visat sig vara ett bra hjälpmedel i brottsbekämpning,
              och det kan bli än bättre genom att göra informationen tillgänglig
              också för Europol och Eurojust. Vad gäller integritetsaspekterna
              syftar förslaget till att förbättra möjligheterna att kontrollera
              hur systemet används. Alla sökningar ska registreras, inte som
              i dag var tionde. Gemensamt för Europol och de nationella medlemmarna
              i Eurojust är att uppgifterna endast får användas efter den berörda
              medlemsstatens samtycke. Uppgifterna får inte laddas ned, kopieras
              eller överföras till eget datasystem. Europol ska begränsa tillgången
              till uppgifter som har införts i Sis till personal med särskilt
              tillstånd. För Europol gäller också att låta den gemensamma tillsynsmyndighet
              som har inrättats i enlighet med Europolkonventionen se över Europols
              användande av uppgifter som förts in i Sis. Beträffande de nationella
              medlemmarna av Eurojust lyder dessa under medlemsstaternas tillsynsmyndighet.
              Som sagt ska varje överföring av uppgifter från Sis registreras,
              och det i sig innebär utökade möjligheter att kontrollera sökningar
              i Sis vid misstankar om missbruk.
            </seg>
          </u>
          <u>
            <seg>
              Förutom att det finns en gemensam tillsynsmyndighet där alla
              staterna som utövar tillsyn över Sis är representerade så finns
              också i varje medlemsland en nationell tillsynsmyndighet. Den
              kontrollerande delen av hur systemet används borde vara väl tillgodosedd
              också ur ett integritetsperspektiv.
            </seg>
          </u>
          <u>
            <seg>
              När det gäller reservation 2 från Vänsterpartiet yrkas avslag
              på förslaget i den delen som avser möjlighet att registrera även
              den typ av brott som den efterlyste personen är misstänkt för.
              Vänsterpartiet anser att så lite som möjligt ska registreras i
              det centrala registret. I övrigt välkomnar Vänsterpartiet de nya
              funktionerna i Sis.
            </seg>
          </u>
          <u>
            <seg>
              Det som ska registreras i det centrala systemet är den kategori
              av brott som den efterlyste är misstänkt för, det vill säga om
              det gäller narkotikabrott, mord eller något annat. Alla brott
              kommer naturligtvis inte att registreras det gäller de som kan
              komma att föranleda utlämning eller överlämning av den misstänkte.
              Den exakta brottsmisstanken kommer däremot att registreras i det
              nationella Sirenekontoret. Det innebär att när man får en träff
              i Sis så går man naturligtvis vidare för att se exakt vad den
              efterlyste är misstänkt för.
            </seg>
          </u>
          <u>
            <seg>
              I motsats till Vänsterpartiet anser utskottsmajoriteten att det
              för de brottsbekämpande myndigheterna, till exempel polisen, finns
              ett mervärde i att en uppgift om brottskategori finns registrerad,
              detta för att man ska kunna ha en god och relevant beredskap för
              ett eventuellt ingripande. Vi ser det som en fördel att veta vad
              det är för person som man har framför sig och som är efterlyst.
              Det behöver inte gälla att någon är våldsbenägen eller vapen det
              kan till exempel handla om en kidnappning, och man kanske måste
              vara uppmärksam på flera. Det är väl nästan alltid så att om man
              får en träff i Sis så går man vidare och får den uppgiften. Vi
              tycker att det är en fördel.
            </seg>
          </u>
          <note>
            Med det anförda yrkas än en gång bifall till förslaget i betänkandet
            och avslag på reservationerna.
          </note>
          <note type="speaker">
            Anf. 110 JOHAN PEHRSON (fp):
          </note>
          <u>
            <seg>
              Fru talman! Det var i slutet av mars förra året som statscheferna
              i EU samlades för att se vad man ytterligare kunde göra för att
              bekämpa den gränsöverskridande brottsligheten och inte minst terrorismen.
              Detta skedde ju i ljuset av Madridbombningarna, då väldigt många
              människor helt oskyldigt slaktades då de i Madrid skulle ta tåget
              till sina arbeten.
            </seg>
          </u>
          <u>
            <seg>
              Det är Europeiska rådet, alltså vår statsminister Göran Persson
              tillsammans med andra, som har förhandlat fram det slutgiltiga
              dokument som vi nu har att ta ställning till. Det föreligger en
              granskningsreservation, vilket gör att Sverige just nu är det
              enda landet i hela EU som blockerar användandet av dessa regler
              för att enklare och mer effektivt kunna bekämpa bland annat terrorism,
              någonting som åtminstone vi i Folkpartiet tycker är väldigt viktigt.
            </seg>
          </u>
          <u>
            <seg>
              Vi tycker att det som har kommit fram i stort sett är mycket
              bra, men det som gäller är att vi måste anta det eller inte anta
              det. Vi kan inte förhandla om detta någonstans, utan det här är
              det förslag som ligger framme. I detta fall kan jag säga att jag
              tycker att regeringen och Göran Persson här har gjort ett ganska
              bra jobb. Jag förstår visserligen mycket väl de invändningar som
              Rolf Olsson från Vänsterpartiet för fram, att man inte ska registrera
              mer än nödvändigt. Det är en väldigt viktig tanke: Vi ska vara
              försiktiga med alla register. Även om de används i ett mycket
              gott syfte får man inte fara iväg i någon sorts kollektiv säkerhetspsykos
              bara för att jaga terrorister.
            </seg>
          </u>
          <u>
            <seg>
              Men om dessa brottstyper nu ska registreras, även tidigt, kan
              det vara en intressant uppgift. Om en person vid en gräns är misstänkt
              för människohandel och personen har med sig ett antal unga flickor
              så kan det ju vara ett ganska tydligt tecken på att han fortsätter
              med den här verksamheten. Och för den delen: Om någon är misstänkt
              för en massa bilstölder och kommer med en karavan av bilar på
              ett släp så kan man också misstänka att det hänger ihop. Det är
              alltså inte helt ointressant. Jag tycker att det finns en poäng.
              Men vi måste alltså anta allt detta eller avslå alltihopa, så
              jag tycker att Rolf Olsson måste inse att de förbättringar som
              görs för att garantera att registren hålls rena och inte används
              på ett felaktigt sätt ändå är ganska bra.
            </seg>
          </u>
          <u>
            <seg>
              Därför står Folkpartiet självklart bakom denna proposition i
              dess helhet.
            </seg>
          </u>
          <note type="speaker">
            Anf. 111 JOHAN LINANDER (c):
          </note>
          <u>
            <seg>
              Fru talman! Centerpartiet står till fullo bakom de nya funktionerna
              i Schengens informationssystem och den vidare utbyggnaden till
              Sis II. Sis är viktigt för brottsbekämpningen. De partier som
              vill att Sverige ska lämna EU, alltså Miljöpartiet och Vänsterpartiet,
              säger ju samtidigt att Schengensamarbetet inte ska finnas, eller
              åtminstone att Sverige inte ska vara med. Jag tänkte här beskriva
              hur mycket lättare det skulle bli för den organiserade gränsöverskridande
              brottsligheten i Europa om Sverige inte var med i EU.
            </seg>
          </u>
          <u>
            <seg>
              Det första och allra viktigaste är att utan Schengen skulle det
              bli lättare för terrorister att verka inom EU. Det skulle vara
              lättare att förflytta sig mellan staterna med stulna pass och
              stulna fordon. Den nya registrering som nu kommer för fartyg,
              flygplan och containrar är också viktig för att förhindra nya
              terroristdåd. Det har redan hänt i Madrid, och vi i Sverige ska
              inte vara så himla säkra på att det aldrig kommer att hända här.
            </seg>
          </u>
          <u>
            <seg>
              Med den politik som säger att vi ska lämna EU skulle det bli
              enklare för de gränsöverskridande organiserade ligor som smugglar
              narkotika, sysslar med människohandel och annat som kan ge stora
              pengar. Det är ju bara det brottslingarna är ute efter: att tjäna
              så mycket pengar som möjligt. Sämre samarbete och överföring av
              information mellan länderna är ju bara något som de här ligorna
              skulle jubla över. Vidare skulle det bli enklare för dem som rymt
              från fängelser att gömma sig i ett annat EU-land. Det skulle också
              bli lättare att skaffa undan viktig bevisning som finns i ett
              annat land.
            </seg>
          </u>
          <u>
            <seg>
              Det sista exemplet som jag tänkte ge jag skulle kunna fortsätta
              mycket längre är att Miljöpartiets och Vänsterpartiets politik
              skulle underlätta för dem som vill tvätta svarta pengar, eftersom
              även stulna pengar och snart också kreditkort, checkar med mera
              registreras i Schengen Information System. Det samarbete som dessa
              båda partier kritiserar och argumenterar mot i alla sammanhang
              det sker tydligen inte bara i kammaren är viktigt för brottsbekämpningen.
            </seg>
          </u>
          <u>
            <seg>
              Jag är en stor vän av det europeiska samarbetet. För bara två
              årtionden sedan när jag växte upp i Skåne, inte alls långt från
              Polen och Östtyskland, hade vi en mur mellan vår värld i västra
              Europa och den kommunistiska världen i östra Europa. Mycket tack
              vare EU är vi nu enade. Våra grannländer på andra sidan Östersjön
              är medlemmar i samma organisation som vi, i den europeiska unionen.
              Det känns mycket bra. Att nu kräva att Sverige ska lämna det samarbetet
              är för mig helt obegripligt. Jag blir uppriktigt ledsen varje
              gång jag hör sägas att en undersökning visar att svenska folket
              inte tycker att EU ger något mervärde. Snarare är det ju tvärtom,
              vilket vi kan se av undersökningarna.
            </seg>
          </u>
          <u>
            <seg>
              Därför har jag och alla andra som tycker att EU är ett oerhört
              viktigt projekt ett stort ansvar att vid varje enskilt tillfälle
              framhålla dels EU:s goda sidor, dels visa på vad som skulle hända
              om Miljöpartiets och Vänsterpartiets anti-EU-politik genomfördes.
            </seg>
          </u>
          <note type="speaker">
            Anf. 112 LEIF BJÖRNLOD (mp) replik:
          </note>
          <u>
            <seg>
              Fru talman! Jag vill bara förklara för Johan Linander att jag
              är en stor vän av internationellt samarbete. Jag är en stor vän
              av samarbete med Europas samtliga länder.
            </seg>
          </u>
          <u>
            <seg>
              Nu talar vi om två skilda saker. Johan Linander talar om medlemskap
              och jag om samarbete. Norge är inte medlem i EU, men de samarbetar.
              Norge bekämpar givetvis den internationella brottsligheten, och
              de gör det i samarbete med andra länder i Europa och i världen.
              Det känns därför lite tråkigt när Johan Linander missuppfattar
              det hela eller inte har lyckats greppa skillnaden mellan samarbete
              och uppgivenhet och medlemskap.
            </seg>
          </u>
          <u>
            <seg>
              Jag ser det som rasande viktigt att vi har möjligheter till just
              samarbete, inte att vi ska omfattas av ramavtal som vi genom majoritetsbeslut
              blir tvungna att anpassa oss till.
            </seg>
          </u>
          <u>
            <seg>
              Jag vill nämna en enkel sak alkoholpolitiken. Där hade vi en
              förutsättning inför folkomröstningen. I dag står vi med helt andra
              förutsättningar, trots att vi inte vill ha dem. Det tvingas vi
              till på grund av medlemskapet. Ett samarbete hade kunnat ge utrymme
              för en annan form av politik.
            </seg>
          </u>
          <note type="speaker">
            Anf. 113 JOHAN LINANDER (c) replik:
          </note>
          <u>
            <seg>
              Fru talman! Det förvånar mig att Leif Björnlod använder Norge
              som ett gott exempel i det här fallet. Norge är med i Schengen.
              Men vad gäller för Norge? Jo, Norge får ta de förändringar som
              övriga EU-länder beslutat om i fråga om Schengen. Dem får Norge
              acceptera. Visserligen sitter de med på mötena i den så kallade
              gemensamma kommittén, men de mötena brukar enligt statssekreteraren
              på Justitiedepartementet ta cirka två minuter eftersom frågorna
              alltid redan är färdigförhandlade.
            </seg>
          </u>
          <u>
            <seg>
              Leif Björnlod och Miljöpartiet tycker alltså att Sverige i stället
              skulle inta en position där vi får köpa allt som EU beslutar om,
              men vi skulle inte själva få vara med och förhandla om besluten.
              Skulle det verkligen vara bättre?
            </seg>
          </u>
          <u>
            <seg>
              Sedan vill jag fråga Leif Björnlod: Kan du åtminstone inte medge
              att Sverige skulle bli av med vissa fördelar om vi lämnade den
              europeiska unionen?
            </seg>
          </u>
          <note type="speaker">
            Anf. 114 LEIF BJÖRNLOD (mp) replik:
          </note>
          <u>
            <seg>
              Fru talman! Jag kan inte på rak arm säga vilka fördelar Johan
              Linander syftar på. Jag kan inte heller säga vilka vi skulle förlora
              om vi lämnade unionen och som vi inte skulle klara av att förhandla
              om.
            </seg>
          </u>
          <u>
            <seg>
              Jag säger att många goda saker kommit ut av samarbetet med EU.
              Det finns många områden där vi nödvändigtvis måste fortsätta att
              samarbeta med EU och även med resten av världen, vilket jag tycker
              är bra.
            </seg>
          </u>
          <u>
            <seg>
              Det kan vara dags nu, Johan Linander, att från talarstolen låta
              oss slippa höra att vi envist vill lämna EU. I Johan Linanders
              begreppsvärld omfattar det även samarbetet. Det handlar inte om
              det. Det är inte så vi ser det. Den nyanseringen har dock inte
              riktigt nått fram till Johan Linander ännu.
            </seg>
          </u>
          <note type="speaker">
            Anf. 115 JOHAN LINANDER (c) replik:
          </note>
          <u>
            <seg>
              Fru talman! Man kan inte säga nej till EU men ja till EU:s funktioner.
              Men det är vad Leif Björnlod säger. Vi ska ha kvar allt som EU
              ger men inte vara med i själva organisationen. Så fungerar det
              ju inte! Jag börjar undra om vi verkligen lever i samma värld.
              Leif Björnlod kan inte räkna upp några fördelar med EU. Jag kan
              nämna den gemensamma marknaden för handel och företagande företagen
              tycker nog att EU är ganska bra liksom brottsbekämpning och annat.
              De fördelarna har Leif Björnlod kanske inte sett.
            </seg>
          </u>
          <u>
            <seg>
              Det är inte hederligt att försöka lura i folk att Sverige skulle
              klara av alla saker genom ett internationellt samarbete även om
              vi stod utanför EU, för så är det inte. Ni kan inte både slänga
              kakan och ha den kvar om jag nu ska använda ett ordspråk på ett
              lite underligt sätt. Det fungerar inte. Ni kan inte säga nej till
              EU men ja till EU:s funktioner.
            </seg>
          </u>
          <note type="speaker">
            Anf. 116 ROLF OLSSON (v) replik:
          </note>
          <u>
            <seg>
              Fru talman! Nu har Johan Pehrson hunnit lämna kammaren, men jag
              vill säga att jag tycker att det var en ganska nyanserad bild
              han gav av vad vi faktiskt sade och vad vi faktiskt skrivit i
              vår reservation.
            </seg>
          </u>
          <u>
            <seg>
              Johan Linander väljer en annan väg. Det är det gamla vanliga
              svepande resonemanget om de påstått enbart positiva erfarenheterna
              av EU. Om man sedan så mycket som andas kritik mot detta EU har
              man Johan Linander efter sig som en ilsken mindre hund. Jag menar
              att det är en alltför svartvit världsbild. Jag uppmanar därför
              Johan Linander: Öppna dörren, släpp in ljuset och se hela världen!
              Den är mycket större än EU, Johan Linander.
            </seg>
          </u>
          <u>
            <seg>
              Att bekämpa terrorism är naturligtvis oerhört viktigt. Som jag
              sade i mitt huvudanförande ser vi positivt på flera förändringar
              av Sis. Johan Linander kan väl ändå notera vad vi faktiskt skriver
              och också säger och inte bara pådyvla oss en massa andra åsikter,
              jämförelser med Östeuropa och annat. Där låg Johan Linander som
              lägst, kvalitetsmässigt, i sitt anförande.
            </seg>
          </u>
          <u>
            <seg>
              Jag tycker att det även för Johan Linander är nödvändigt att
              väga intresset för att bekämpa internationell brottslighet och
              terrorism mot risken för kränkning av integriteten. Det borde
              vara viktigt också för Johan Linander. Är det så?
            </seg>
          </u>
          <note type="speaker">
            Anf. 117 JOHAN LINANDER (c) replik:
          </note>
          <u>
            <seg>
              Fru talman! Det är enkelt att svara på: Självklart! Självklart
              är integriteten viktig, men det Rolf Olsson nu gör är att diskutera
              hur Schengen ska fungera. Faktum är att om vi lämnar EU, som ni
              väl fortfarande står för, så är vi inte längre med i Schengen.
              Eller tycker Rolf Olsson att vi ska vara kvar i Schengen på samma
              sätt som Norge men samtidigt stå utanför och inte kunna påverka
              det som i så stor utsträckning berör Sverige? Det borde Rolf Olsson
              kunna svara på.
            </seg>
          </u>
          <u>
            <seg>
              Sedan har jag väl aldrig någonsin förnekat att det också finns
              negativa saker med EU. Även om jag är en stor EU-vän anser jag
              att det finns negativa saker. EU har blandat sig i en mängd detaljer
              som det inte ska ha med att göra. Därför vill jag ha en federal
              utveckling av Europa, där det i en grundlag noga utpekas vilka
              frågor som ska ligga på den europeiska nivån.
            </seg>
          </u>
          <u>
            <seg>
              Och jag vill ha samma utveckling i Sverige, där vi noga utpekar
              vilka uppgifter som ligger på den statliga nivån och vilka som
              ligger på landstingen respektive kommunerna, så att inte Göran
              Persson i Rosenbad kan leka rikskommunalråd och styra kommunerna
              och landstingen med stopplagar och annat. Det är den utveckling
              jag vill ha.
            </seg>
          </u>
          <u>
            <seg>
              Den utveckling Rolf Olsson och Vänsterpartiet vill ha förhoppningsvis
              dock inte ett kommunistiskt Vänsterparti, även om det fortfarande
              är lite oklart är ju att vi ska lämna det samarbete som finns
              i Europa och som ger Sverige fördelar. Kan Rolf Olsson medge att
              EU innebär åtminstone vissa fördelar för Sverige? Leif Björnlod
              kunde inte det.
            </seg>
          </u>
          <note type="speaker">
            Anf. 118 ROLF OLSSON (v) replik:
          </note>
          <u>
            <seg>
              Fru talman! Jag tycker, som sagt, att det är utomordentligt bra
              om även Johan Linander ger sig in i och diskuterar det som vi
              faktiskt säger och skriver i våra reservationer. Naturligtvis
              ska det finnas utrymme för en mer generell debatt kring EU. Det
              är inte det jag ifrågasätter, men jag tycker att Johan Linander
              är väldigt koncentrerad till bara den diskussionen. Jag tycker
              fortfarande att jag saknar besked från Johan Linander, på samma
              sätt som Johan Pehrson kunde ge besked, när det gäller ett resonemang
              kring farorna med till exempel en alltför omfattande registrering
              i det enorma registersystem som Sis faktiskt utgör. Det är miljoner
              människor som är registrerade den vägen, och en hel del vet inte
              om att de finns där. Det tycker jag är en fara för integriteten.
              Det hade varit av värde att höra Johan Linanders åsikter om det
              också, vid sidan av alla intressanta diskussioner om EU generellt.
            </seg>
          </u>
          <note type="speaker">
            Anf. 119 JOHAN LINANDER (c) replik:
          </note>
          <u>
            <seg>
              Fru talman! Det är tydligt att Rolf Olsson inte vill ta diskussionen
              kring EU:s fördelar och vad vi annars hade förlorat i fråga om
              bekämpning av terrorism, brottsbekämpning och annat. Jag kan däremot
              svara på Rolf Olssons fråga. Ja, jag tycker också att det finns
              risker med Sis. Vi måste vara oerhört noga med vad som registreras,
              och vi måste kontrollera. Det är därför som det finns kontrollorgan
              på både europeisk nivå och nationell nivå. Det är oerhört viktigt.
            </seg>
          </u>
          <u>
            <seg>
              Jag är stark motståndare till att det sätts upp kameror i stadsparker
              och på torg för att bevaka befolkningen och vad som händer. Det
              är alltså en sådan utveckling som vi ser i Sverige i dag. Integritetsfrågorna
              är jätteviktiga. Där kanske vi till och med står på samma sida,
              Rolf Olsson, men det är tydligt att du inte vill svara på vilken
              framtid Sverige ska ha. Att vi ska lämna EU har vi hört, men hur
              skulle vi då klara av den gränsöverskridande brottsligheten på
              ett så bra sätt som vi nu kan göra tack vare EU? Det får vi inget
              svar på.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Stamcellsforskning
          </note>
          <note>
            Föredrogs
          </note>
          <note type="speaker">
            Anf. 120 JAN EMANUEL JOHANSSON (s):
          </note>
          <note>
            Fru talman! När det gäller detta ärende behandlar utskottet socialutskottets
            betänkande nr 7 Stamcellsforskning . I betänkandet behandlas regeringens
            proposition 148 Stamcellsforskning samt 8 motionsyrkanden med
            anledning av propositionen. Vidare behandlas 15 motionsyrkanden
            från allmänna motionstiderna 2003 och 2004.
          </note>
          <u>
            <seg>
              Utskottet instämmer i regeringens uppfattning att forskning på
              befruktade ägg alltjämt ska vara tillåten samt att varken framställning
              av befruktade ägg för forskningsändamål eller äggdonation för
              forskningsändamål bör förbjudas. Utskottet delar även regeringens
              bedömning att somatisk cellkärnöverföring ska vara tillåten men
              att åtgärden ska underkastas samma begränsning som gäller vid
              forskning på befruktade ägg. Reproduktiv kloning ska uttryckligen
              förbjudas.
            </seg>
          </u>
          <u>
            <seg>
              Utskottet ställer sig således bakom regeringens förslag till
              förändringar i lagen om åtgärder i forsknings- eller behandlingssyfte
              med befruktade ägg från människa. Lagen ska fortsättningsvis omfatta
              åtgärder inte bara med befruktade ägg utan även med ägg som varit
              föremål för somatisk cellkärnöverföring. Det klargörs att det
              samtycke som ska krävas för nämnda åtgärder är ett så kallat informerat
              samtycke. Vid in vitro-befruktning får även den kvinna eller man
              i det behandlade paret som inte är givare av ägg eller spermie
              inflytande över vad som ska göras med de befruktade äggen. Utskottet
              föreslår ett tillägg till regeringens förslag i denna del. Utskottet
              ställer sig vidare bakom förslaget att förtydliga vikten av att
              ett ägg som varit föremål för försök utan dröjsmål förstörs. Förslaget
              att uttryckligen förbjuda och kriminalisera reproduktiv kloning
              har också utskottets stöd.
            </seg>
          </u>
          <note>
            Utskottet tillstyrker även förslaget till ändring i lagen om
            transplantation med innebörd att Socialstyrelsens tillstånd inte
            krävs vid ingrepp som sker för forskning som godkänts vid etikprövning.
          </note>
          <note>
            Utskottet föreslår en följdändring i lagen om yrkesverksamhet
            på sjukvårdens område samt att lagändringarna träder i kraft den
            1 april 2005. Samtliga motioner avstyrks.
          </note>
          <u>
            <seg>
              I betänkandet finns också fyra reservationer.
            </seg>
          </u>
          <u>
            <seg>
              Fru talman! Med denna inledning överlämnar jag ärendet till debattörerna.
            </seg>
          </u>
          <note type="speaker">
            Anf. 121 CRISTINA HUSMARK PEHRSSON (m):
          </note>
          <u>
            <seg>
              Fru talman! Det finns stora förhoppningar knutna till stamcellsforskningen,
              att denna ska leda till nya och framgångsrika behandlingsmöjligheter
              när det gäller i dag svåra och obotliga sjukdomar som diabetes,
              hjärt-kärlsjukdomar, Alzheimers och Parkinsons. Det finns också
              stora förhoppningar om att man ska kunna reparera allvarliga vävnadsskador,
              till exempel vid ryggmärgsbråck. Att ersätta död vävnad med frisk
              och få tillbaka funktioner som gått förlorade är målet. Ett annat
              användningsområde när det gäller stamcellsforskning rör utveckling
              av nya läkemedel.
            </seg>
          </u>
          <u>
            <seg>
              Fru talman! Stamcellsforskningen är i och för sig inget nytt.
              Länge har forskarna sökt efter vägar för att kunna ersätta sjuk
              och skadlig vävnad. Blodbildande stamceller från benmärg har till
              exempel framgångsrikt använts för att transplantationsbehandla
              patienter som har drabbats av någon form av leukemi.
            </seg>
          </u>
          <u>
            <seg>
              I dag befinner sig stamcellsforskningen i ett spännande och aktivt
              utvecklingsområde, även om vi vet att det sannolikt kommer att
              ta många år innan det finns effektiva behandlingsmodeller baserade
              på stamcellstransplantation. Forskningen är därför väldigt viktig
              och angelägen.
            </seg>
          </u>
          <u>
            <seg>
              Men möjligheten att få tillgång till befruktade ägg är en grundförutsättning
              för den embryonala stamcellsforskningen. Försöken är komplicerade
              att genomföra. Tillgången på stamceller är liten, och det är svårt
              att odla dem.
            </seg>
          </u>
          <u>
            <seg>
              En förutsättning för att en sådan forskning ska kunna utvecklas
              är att den sker under etiska former och under stark kontroll.
              I Sverige finns sedan tidigare en lagstiftning om etikprövning
              av forskningen. Detta betänkande ökar visserligen möjligheten
              till forskning men förstärker också kraven på information, samtycke
              och tidsfrist. Dessutom måste vid en etikprövning alltid forskningens
              vetenskapliga bärkraft bedömas.
            </seg>
          </u>
          <u>
            <seg>
              Fru talman! Moderaterna står bakom regeringens bedömning och
              detta betänkande vad gäller vikten av forskning också på befruktade
              ägg i forsknings- och behandlingssyfte och vad gäller samtycke,
              information och tidsfrister.
            </seg>
          </u>
          <u>
            <seg>
              Vi instämmer i att något generellt förbud mot att framställa
              ägg för forskningsändamål inte bör läggas. Likaså instämmer vi
              i vad som sägs om somatisk cellkärnöverföring.
            </seg>
          </u>
          <u>
            <seg>
              Vad gäller reproduktiv kloning anser vi att detta ska vara förbjudet.
              Ett ägg som har varit föremål för somatisk cellkärnöverföring
              får inte införas i en kvinnas kropp. Förslaget att förbjuda och
              kriminalisera reproduktiv kloning instämmer vi helt och fullt
              i.
            </seg>
          </u>
          <u>
            <seg>
              Fru talman! Reservation 3 som Moderaterna har tillfört betänkandet,
              som jag här yrkar bifall till, handlar om en brist som vi anser
              finns. I betänkandet har man inte närmare diskuterat frågan om
              finansieringen av stamcellsforskningen. Denna forskning kan komma
              att revolutionera den medicinska forskningen och terapin. Det
              är viktigt att skapa ett bättre klimat för den medicinska forskningen.
              Vi vill påminna om att Moderata samlingspartiet under de tre kommande
              åren vill avsätta 1,5 miljarder kronor mer än regeringen för forskning
              och forskarutbildning. Detta har vi närmare beskrivit i vår motion
              2004/05:Ub419.
            </seg>
          </u>
          <u>
            <seg>
              Fru talman! Statens medicinsk-etiska råd menar att det skulle
              innebära ett etiskt ansvar att kategoriskt avstå från möjligheten
              att bedriva forskning på embryonala stamceller, att avstå från
              den kunskapsutveckling som vi skulle få och som skulle få stor
              betydelse för många svårt sjuka.
            </seg>
          </u>
          <u>
            <seg>
              Moderata samlingspartiet delar rådets uppfattning att det vore
              en slags dubbelmoral att betrakta denna forskning som etiskt oacceptabel
              och därför inte tillåta den i Sverige om vi samtidigt är beredda
              att utnyttja resultaten av andra länders forskning på området.
            </seg>
          </u>
          <u>
            <seg>
              Jag yrkar bifall till den moderata reservationen.
            </seg>
          </u>
          <note type="speaker">
            Anf. 122 CHATRINE PÅLSSON (kd):
          </note>
          <u>
            <seg>
              Fru talman! Jag vill börja med att yrka bifall till reservation
              2 i det betänkande som är framlagt.
            </seg>
          </u>
          <u>
            <seg>
              Kristdemokraterna hyser mycket stor respekt och tillit till den
              medicinska forskningen. Den utgör faktiskt en förutsättning för
              att vi ska kunna tränga tillbaka mänskligt lidande och förbättra
              för alltfler människor. Inte minst därför är det viktigt att forskningsanslagen
              i vårt land är av respektabel omfattning. Kristdemokraterna anser
              också att forskningens frihet är av stor vikt och vill därför
              arbeta för att den i görligaste mån är fri från statlig styrning.
              Samtidigt är det en självklarhet att forskningen måste visa full
              respekt för människovärdet, individens integritet och demokratins
              spelregler.
            </seg>
          </u>
          <u>
            <seg>
              Vi anser att det är varje demokratis plikt att deklarera vilken
              människosyn som ska vara normerande för forskning, lagstiftning
              och praxis. Rätten att fritt forska om vad som helst är inte rätt
              att forska hur som helst. Även forskningen är underordnad respekten
              för de mänskliga rättigheterna och de etiska grundvärden ett öppet
              samhälle vilar på.
            </seg>
          </u>
          <u>
            <seg>
              Människovärdet, att människan är ett mål, ett subjekt, och inte
              ett medel, ett objekt, måste enligt vår uppfattning respekteras
              alltifrån livets början till dess slut. Att avvika från denna
              hållning och tolerera ointresse eller rentav förakt för mänsklig
              svaghet är att svika den människovärdesprincip som är den judisk-kristna
              etikens grund. Den bästa garantin för att kampen mot sjukdomar
              och lidande ska drivas till mänsklighetens fromma är att livet
              under alla stadier betraktas som okränkbart.
            </seg>
          </u>
          <u>
            <seg>
              Fru talman! Stamcellsforskningen har debatterats livligt världen
              över. Det är viktigt att debatten är fri och öppen också i vårt
              land, men jag kan tycka att stamcellsforskningen inte har debatterats
              tillräckligt ivrigt. Vi kristdemokrater ser i grunden stamcellsforskningen
              som något positivt. Vi är också glada för att regeringen lägger
              fram en proposition inom det här området, eftersom stamcellsforskningen
              behöver regleras i lag, vilket hittills inte har varit fallet.
              Men vi vill också framföra allvarlig kritik på de punkter där
              regeringens proposition inte håller sig, enligt vad vi tycker,
              inom etiskt godtagbara gränser.
            </seg>
          </u>
          <u>
            <seg>
              Fru talman! Ibland kan man tro att allt som går att forska på
              och utveckla är etiskt försvarbart. Så är det naturligtvis inte.
              Men det är mycket viktigt att prioritera och stödja forskning
              som kan förhindra, lindra och i bästa fall bota svåra folksjukdomar
              som exempelvis diabetes, Parkinsons eller Alzheimers sjukdom eller
              minska bristen på organ för transplantationsändamål. Samtidigt
              gäller det här, precis som i all annan forskning, att etiskt granska
              verksamheten. Särskilt vaksam bör man vara när alltför stora förhoppningar
              ställs på en i sig lovande forskning. I kampen om uppmärksamhet
              och forskningsanslag finns en frestelse att tala och skriva om
              förhoppningar på ett sådant sätt att det i det närmaste uppfattas
              som att i nästkommande månad kan så och så många människor botas.
              Därför anser jag, fru talman, att man också bör lyssna på de forskare
              som säger att vissa saker ligger väldigt långt fram i tiden, om
              de över huvud taget någon gång kommer att bli verklighet.
            </seg>
          </u>
          <u>
            <seg>
              Det kan tyckas vara besvärande att man går emot en majoritet,
              men jag tror att ett samhälle mår bäst av att det också finns
              en opposition. Jag vill gärna ta ett exempel i kammaren denna
              dag.
            </seg>
          </u>
          <u>
            <seg>
              På 30-talet när den dåvarande riksdagen beslutade om tvångssteriliseringar
              var det i princip ett helt enigt beslut. Vi har alla kunnat se
              under senare år att det eniga beslutet resulterade i att man var
              mer generös med tillämpningen av steriliseringar än man borde
              ha varit. Det, fru talman, har ju också inneburit att vi i den
              här kammaren i full enighet har tagit beslut om att ersätta de
              personer som steriliserades under tvång och som fortfarande är
              i livet. Låt oss för allt i världen lära oss av detta och se att
              det är bra att det finns en opposition!
            </seg>
          </u>
          <u>
            <seg>
              Orsaken till den stora debatt som framför allt har funnits i
              andra länder är att embryonal stamcellsforskning kräver att mänskliga
              embryon förbrukas för produktion av stamceller. Europarådets konvention
              om mänskliga rättigheter och biomedicin, den så kallade Oviedokonventionen
              från 1997 som Sverige varit med om att ta fram och undertecknat,
              stadgar att mänskliga embryon ska tillförsäkras adekvat skydd.
              Den embryonala stamcellsforskningen leder nämligen till att mänskligt
              liv används som medel och inte som mål i sig. Samtidigt finns
              det etiskt okomplicerade och lovande forskningsalternativ, till
              exempel forskning på stamceller från vuxna individer och navelsträngens
              blodceller. Existensen av de så kallade adulta stamcellerna, det
              vill säga stamceller tagna från organ hos barn eller vuxna individer,
              var okänd bara för några år sedan. Forskningen på dylika stamceller
              är mycket lovande och kan göras med samtycke från personen i fråga
              med full respekt för människovärdet, alltså enligt mitt sätt att
              se etiskt helt invändningsfritt.
            </seg>
          </u>
          <u>
            <seg>
              Så länge som människovärdesprincipen kan upprätthållas är alltså
              vi kristdemokrater positiva till stamcellsforskning. Vi anser
              dock att vi för framtiden bör ha en nollvision. Vi ska inte behöva
              forska på embryonala celler för att komma vidare. Vi vill försöka,
              i den mån det går, att satsa på forskning på adulta stamceller.
              Detta ska prioriteras, enligt vårt sätt att se.
            </seg>
          </u>
          <u>
            <seg>
              Vi anser också att mänskliga embryon inte får produceras enbart
              för forskningsändamål. Forskning på befintliga embryonala stamcellslinjer
              ska tillåtas då inte forskningsmålet syftande till klinisk användning
              inom vården skulle kunna nås genom andra forskningsvägar som är
              grundade på vetenskap och beprövad erfarenhet. Medgivande från
              det donerande paret ska naturligtvis krävas, och donatorerna ska
              ges fullständig information om hur deras embryon kommer att hanteras.
            </seg>
          </u>
          <u>
            <seg>
              Fru talman! Embryonal forskning vid IVF, där livet ska hjälpas
              fram, ska accepteras endast om den sker under reglerade former
              och med offentlig insyn. Det innebär att varje enskilt projekt
              ska prövas av en lagreglerad forskningsetisk kommitté.
            </seg>
          </u>
          <u>
            <seg>
              Avslutningsvis, fru talman, ska jag nämna något om kommersen
              kring stamcellsforskningen. Vi vet att stamcellsforskning är ett
              kommersialiserat forskningsområde med starka och konkurrerande
              intressen där etiska överväganden inte alltid hamnar i förgrunden.
            </seg>
          </u>
          <u>
            <seg>
              Oetisk kommersialisering måste motverkas. Vetenskapssamhället
              står här inför stora krav. Det är nödvändigt att de personer som
              ingår i de etiska kommittéer som prövar de aktuella ärendena står
              helt fria i förhållande till alla intressen kommersiella, patenträttsliga
              och så vidare som kan göra sig gällande i ärendet, och vi anser
              att rollfördelningen ska vara tydlig.
            </seg>
          </u>
          <u>
            <seg>
              Jag påminner om att vi bör ha en skarpare lagstiftning också
              när det gäller överträdelser av dessa principer.
            </seg>
          </u>
          <note type="speaker">
            Anf. 123 ELINA LINNA (v):
          </note>
          <u>
            <seg>
              Fru talman! Vänsterpartiet har samarbetat om propositionen och
              står bakom betänkandet. Vi anser bland annat att det är viktigt
              att fortsätta att forska på befruktade ägg och att befruktade
              ägg ska få användas även för att ta fram metoder att behandla
              svåra och ännu obotliga sjukdomar.
            </seg>
          </u>
          <u>
            <seg>
              Sverige har intagit en ledande position när det gäller medicinsk
              spetsforskning, exempelvis stamcellsforskning och bioteknik. Utvecklingen
              har gått mycket snabbt och det som för några år sedan verkade
              som science fiction är i dag en självklarhet.
            </seg>
          </u>
          <u>
            <seg>
              Stamcellsforskningens möjligheter och hitintills presenterade
              resultat har för många inneburit stora förhoppningar om bot mot
              svåra sjukdomar. I dag finns det, som nämnts tidigare, inget riktigt
              botemedel mot Parkinsons sjukdom. Stroke är en annan typ av sjukdom.
              Där finns det stora förhoppningar om att man ska kunna forska
              fram behandling baserad på stamceller.
            </seg>
          </u>
          <u>
            <seg>
              Diabetes är redan i dag en folksjukdom som drabbar väldigt många,
              och andelen som insjuknar ökar stadigt. Vid socialutskottets offentliga
              utfrågning på temat stamcellsforskning var experterna eniga om
              att det finns mycket lovande resultat i cellterapin när det gäller
              diabetes.
            </seg>
          </u>
          <u>
            <seg>
              Stamcellsforskningens möjligheter och hitintills presenterade
              resultat innebär inte enbart förhoppningar om bot, utan dessa
              aktualiserar också etiska frågeställningar om till exempel terapeutisk
              cellkärnöverföring och forskning om embryonala stamceller.
            </seg>
          </u>
          <u>
            <seg>
              Vi i Vänsterpartiet har stor förståelse för alla de människor
              som känner oro för framtidens forskning och vad den innebär. Vi
              förstår också alla kreativa forskare som ser nya möjligheter.
              Därför anser vi att dialogen mellan forskare och samhälle är helt
              nödvändig och att lagar och etiska nämnder ska styra framför kommersiella
              intressen.
            </seg>
          </u>
          <u>
            <seg>
              Vi anser att det är direkt nödvändigt med ett godkännande från
              en nämnd för etikprövning för att forskningen ska få utföras.
              Det är också viktigt att regeringen nu noga följer verksamheten
              i den nya etikprövningsorganisationen och utvärderar och följer
              upp etikprövningsnämndernas ärenden.
            </seg>
          </u>
          <note>
            Fru talman! I betänkandet behandlas också några motioner från
            allmänna motionstiden hösten 2003. Vänsterpartiets motion handlar
            om reglering av sponsring och bolagsbildning inom avancerad medicinsk
            forskning.
          </note>
          <u>
            <seg>
              Vi ifrågasätter en utveckling där medicinska framsteg och upptäckter
              kommersialiseras och knyts till enskilda företag. Det innebär
              en risk att forskning på vissa sjukdomar som bedöms vinstmaximerande
              kommer att ha företräde framför mindre lönsamma projekt. Det behövs
              etiska diskussioner, men det behövs också diskussioner om den
              oroande utvecklingen, att forskningslaboratorierna tillåts bilda
              bolag. Dessa bolag får i sin tur sponsorpengar från diverse företag.
              Vänsterpartiet menar att en sådan väsentlig forskning som stamcellsforskningen
              är viktig att behålla inom den offentliga finansieringen och insynen.
              Vi anser att en reglering av sponsring och bolagsbildning bör
              övervägas när det gäller avancerad medicinsk forskning.
            </seg>
          </u>
          <u>
            <seg>
              Vi politiker måste våga fatta beslut som sträcker sig in i framtiden.
              Den medicinska utvecklingen och forskningen får aldrig bli något
              som sker utan insyn och som förläggs till en marknad där etiken
              och solidariteten får stå tillbaka för kortsiktiga vinstintressen.
            </seg>
          </u>
          <u>
            <seg>
              Fru talman! Jag vill avsluta med att yrka bifall till reservation
              4.
            </seg>
          </u>
          <note type="speaker">
            Anf. 124 JAN LINDHOLM (mp):
          </note>
          <u>
            <seg>
              Fru talman, ledamöter, åhörare och övriga! Jag börjar med en
              liten utvikning. Vi har nu hört politiker stå här i talarstolen
              och använda en del, i mitt tycke, ovanliga ord. Man har pratat
              om reproduktiv kloning, somatisk cellkärnöverföring, adulta celler
              och terapeutiska metoder.
            </seg>
          </u>
          <u>
            <seg>
              Jag råkade lyssna på radio i går kväll. Det var sent. En person
              som var någon form av expert talade om politikernas kompetens.
              Jag vet inte om ordvalet har någon koppling till kompetens i och
              för sig, men jag tyckte att det var ett bra tillfälle att ta upp
              detta. Det här betänkandet har en bilaga som är mycket faktaspäckad.
              Det har föregåtts av en utredning. Jag tycker därför att det kan
              vara på sin plats att göra en kommentar.
            </seg>
          </u>
          <u>
            <seg>
              Jag känner mig lite berörd när man säger att politiker borde
              använda sig av experter. Det här betänkandet är ju ett bra exempel
              på att man faktiskt gör det. Jag vill säga att det inte bara är
              en massa politikers lösa tyckande som ligger bakom vad som står
              i ett sådant här betänkande. Det föregås faktiskt av ett väldigt
              omfattande arbete som i det här fallet har pågått åtminstone sedan
              början av 2002.
            </seg>
          </u>
          <u>
            <seg>
              Fru talman! Det var bara ett infall efter ett radioprogram i
              går kväll.
            </seg>
          </u>
          <u>
            <seg>
              Miljöpartiet ser väldigt stora möjligheter med framtida medicinsk
              terapi som bygger på självläkning och kroppsegen behandling. En
              av de största potentialerna tror vi ligger i det man kan hämta
              från det som kallas stamcellsforskning. Vi är därför väldigt nöjda
              med att betänkandet nu har kommit så här långt.
            </seg>
          </u>
          <u>
            <seg>
              Vi delar till stora delar regeringens uppfattning och tycker
              att arbetet har varit både konstruktivt och resultatinriktat.
              Därför ställer vi oss bakom betänkandet i stora delar, men har
              ändå funnit anledning att genom två reservationer markera de detaljer
              där vi anser att det hade varit möjligt att ta ytterligare ansvar.
            </seg>
          </u>
          <u>
            <seg>
              I den proposition som ligger till grund för utskottets betänkande
              finns det nästan ingenting som avviker från det betänkande som
              Kommittén för genetisk integritet lämnade i slutet av år 2002.
              Miljöpartiet hade då inga invändningar mot det.
            </seg>
          </u>
          <u>
            <seg>
              Den punkt där regeringen i sin proposition har valt att avvika
              från utredningen tycker vi dock är en av de mer känsliga, nämligen
              möjligheten till kommersialisering och patentering av resultat
              från stamcellsforskningen.
            </seg>
          </u>
          <u>
            <seg>
              Vi menar, tvärtemot vad regeringen anser, att det är av yttersta
              vikt utifrån ett uttalat allmänintresse att skyndsamt skydda genforskningen,
              till vilken vi även räknar stamcellsforskning. Vi vill inte se
              en värld där mänskliga celler och organ likställs med varor som
              kan köpas och säljas på en marknad. Vi anser dessutom att utbytet
              av forskningen skulle kunna bli större och chanserna till kollektiv
              framgång öka om inte metoder, ingångsmaterial, andra nivåer av
              stamcellslinjer, forskningsresultat och möjliga produktidéer vore
              möjliga att låsa in med patent för kommersiella syften. Vi tror
              på mångfald även inom forskningen.
            </seg>
          </u>
          <u>
            <seg>
              Vi är således inte tillfreds med att en reglering på det här
              området inte förverkligas nu. Vi hade velat se ett snabbare agerande
              på detta område. Där har vi både WHO och den utredning jag nämnde
              på vår sida. De etiska övervägandena behöver också stärkas.
            </seg>
          </u>
          <u>
            <seg>
              Att Lagrådet i sin behandling även hade synpunkter på saken har
              lett till att regeringen nu ändå avser att återkomma med förslag
              på hantering av humanbiologiskt material. Det ser vi naturligtvis
              som ett indirekt erkännande av vår motion, men vi tycker att det
              korrekta hade varit att lösa de här frågorna i ett och samma sammanhang.
            </seg>
          </u>
          <u>
            <seg>
              Miljöpartiet anser att nödvändiga förändringar i lagen 1995:831
              om transplantationer skyndsamt bör genomföras för att förhindra
              inlåsning, i enlighet med vad Kommittén för genetisk integritet
              föreslog. Därför, fru talman, yrkar jag, trots regeringens uttalade
              ambitioner att senare hantera denna fråga, bifall till reservation
              2.
            </seg>
          </u>
          <u>
            <seg>
              Kopplat till möjligheterna att kommersialisera stamcellsforskningen
              ligger också riskerna för att inriktningen av forskningen, vilket
              vi hört tidigare här, kan komma att styras av mycket kortsiktiga
              intressen. Man måste ha klart för sig att detta är ett forskningsområde
              med oerhörd potential, och vi vet i dag väldigt lite om vad som
              egentligen kan komma ut av det. Därför är det inte heller orimligt
              att kräva en tydligare reglering av hur kommersiella drivkrafter
              kan tillåtas hantera dessa möjligheter, och i framtiden de resultat
              som kan komma. Ett ökat offentligt ansvar och en tydlig insyn
              tycker vi hade varit bra.
            </seg>
          </u>
          <u>
            <seg>
              Egentligen hade jag här tänkt avstå från att yrka bifall till
              reservation 4, fru talman, med den tjusiga formulering vi brukar
              ha för det, men eftersom det redan har yrkats bifall till den
              gör jag också det.
            </seg>
          </u>
          <u>
            <seg>
              Som avslutning vill jag bara påpeka, som vanligt när jag har
              chansen att stå här i talarstolen, att jag anser att Banverket
              snarast möjligt bör bygga ett dubbelspår på sträckan FalunBorlänge.
            </seg>
          </u>
          <note type="speaker">
            Anf. 125 ANDRE VICE TALMANNEN:
          </note>
          <u>
            <seg>
              Det berörs väl knappast av det här betänkandet.
            </seg>
          </u>
          <note type="speaker">
            Anf. 126 CONNY ÖHMAN (s):
          </note>
          <u>
            <seg>
              Fru talman! Jag vill börja med att yrka bifall till utskottets
              förslag i betänkandet om stamcellsforskning och avslag på de reservationer
              som finns i betänkandet.
            </seg>
          </u>
          <u>
            <seg>
              En stamcell är en cell som kan både föröka sig och differentieras
              till en specialiserad cell i kroppen. På många håll knyts mycket
              stora förhoppningar till stamcellsforskningen. Detta framgick
              mycket tydligt vid den hearing som socialutskottet anordnade kring
              stamcellsforskning, och det framgår också av den mängd artiklar
              som publiceras i ämnet.
            </seg>
          </u>
          <u>
            <seg>
              Samtidigt är det viktigt att påminna sig att detta i första hand
              handlar om grundforskning. Det ligger i sakens natur att vi inte
              kan förvänta oss snabba resultat som kan omsättas i vården av
              patienter. Redan i dag är dock benmärgstransplantation en etablerad
              terapi och en framgångsrik sådan. Forskning om terapier med hjälp
              av stamceller för många sjukdomar pågår också på många håll runtom
              i världen. Vi som hade förmånen att vara med på socialutskottets
              utskottsresa till USA nu i januari fick flera exempel på sådan
              forskning vid några centrum i USA.
            </seg>
          </u>
          <u>
            <seg>
              Sverige ligger långt framme när det gäller stamcellsforskning.
              I USA talade man mycket väl och ibland lite avundsjukt om den
              svenska stamcellsforskningen. I veckans nummer av Ny Teknik kan
              man läsa: Svenskar utvecklar smittfria stamceller. KI-forskare
              hoppas bli först i världen med ny metod ytterligare ett bevis
              på att svenska forskare är framgångsrika.
            </seg>
          </u>
          <u>
            <seg>
              Självfallet reser stamcellsforskning många etiska och legala
              frågeställningar. Såväl internationellt, till exempel i Europarådet
              och EU, som i vårt land har de etiska frågorna debatterats intensivt,
              både inom och utanför vetenskapssamhället. Själv har jag haft
              möjlighet att delta i de mångåriga diskussioner som Statens medicinsk-etiska
              råd, Smer, haft i de här frågorna. Regeringens proposition baseras
              också i allt väsentligt på de slutsatser som Smer kommit fram
              till.
            </seg>
          </u>
          <u>
            <seg>
              Det är glädjande att en så bred samstämmighet finns i de här
              svåra frågorna, både i Smer och vid utskottets behandling av propositionen.
              I klartext kan man säga att sex politiska partier ställer sig
              bakom de grundläggande frågeställningarna och de regleringar som
              föreslås i det här betänkandet. Ett parti har en klart avvikande
              uppfattning, vilket har framgått härifrån talarstolen, nämligen
              Kristdemokraterna. Tittar man på motionerna från Kristdemokraterna
              framgår också att det inom Kristdemokraterna finns ledamöter som
              har en än mer avvikande uppfattning än den som framgår av Kristdemokraternas
              reservation.
            </seg>
          </u>
          <u>
            <seg>
              Denna reservation tycker jag är ett mästerverk i krumbukter.
              Först säger man sig vilja ha en nollvision när det gäller embryonal
              stamcellsforskning. Man hävdar att denna på flera punkter ligger
              utanför det som kan anses etiskt godtagbart. Ändå säger man att
              man nog inte vill förbjuda den, och det tror jag beror på att
              alla forskare man kan lyssna till i detta sammanhang säger att
              embryonal stamcellsforskning erbjuder möjligheter som inte kan
              uppnås med forskning på navelsträngsblod eller på adulta stamceller.
              Den signalen från forskarsamhället är möjligen det som gör att
              Kristdemokraterna numera stannar vid en nollvision.
            </seg>
          </u>
          <u>
            <seg>
              Hur man i praktiken ska kunna styra denna typ av forskning mot
              en nollvision när vi har fria forskare och ett fritt forskarsamhälle
              återstår dock att förklara, tycker jag, från Kristdemokraternas
              sida. Eller är det så att Kristdemokraterna inte vill ha en fri
              forskning utan vill ha någon sorts detaljstyrning av forskningen?
              Det är en fråga som uppkommer när man läser Kristdemokraternas
              reservation.
            </seg>
          </u>
          <u>
            <seg>
              Avslutningen på Kristdemokraternas reservation är också ett mästerverk.
              Där skriver man: Jag är visserligen starkt emot somatisk cellkärnöverföring,
              men förslaget att somatisk cellkärnöverföring skall vara underkastad
              samma begränsningar som gäller vid forskning på befruktade ägg
              innebär dock en viss uppstramning jämfört med gällande lagstiftning.
              På den grunden godtas därför förslaget, dock endast i avvaktan
              på att regeringen tar fram förslag om förbud mot somatisk cellkärnöverföring.
            </seg>
          </u>
          <u>
            <seg>
              Man är alltså emot; sedan säger man att under en övergångstid
              kan man väl tänka sig att det är tillåtet, men sedan ska det förbjudas.
              Varför är man emot i dag, varför kan man tänka sig att tillåta
              det under en viss tid och när ska man förbjuda somatisk cellkärnöverföring,
              kära kristdemokrater? Detta är ju att ha en totalt, 180 grader,
              motsatt uppfattning i en och samma fråga, och dessutom i två meningar
              i en reservation.
            </seg>
          </u>
          <u>
            <seg>
              Kristdemokraternas ställningstagande, som jag har följt i den
              här frågan under många års diskussioner fram till i dag, uppvisar
              verkligen ingen logik. Det måste jag säga. Det ställningstagande
              som finns i er reservation gör det definitivt inte klarare på
              en enda punkt vad som egentligen är Kristdemokraternas uppfattning
              i den här frågan. Kanske Chatrine Pålsson kan återkomma och förklara
              det för oss andra som har svårt att av texterna och era uttalanden
              förstå vad Kristdemokraterna egentligen har för avsikter.
            </seg>
          </u>
          <note type="speaker">
            Anf. 127 CHATRINE PÅLSSON (kd) replik:
          </note>
          <u>
            <seg>
              Fru talman! Jag kan bara garantera, Conny Öhman, att vi gör allt
              vi kan för att upprätthålla människovärdet. Det är säkert så att
              det går att göra ännu mer, men vi har gjort så gott vi har kunnat.
            </seg>
          </u>
          <u>
            <seg>
              Den andra frågan är om forskningen ska vara styrd. Jag har sagt
              att vi vill att den ska vara så fri som möjligt. Samtidigt hoppas
              jag att Conny Öhman inte vill att man ska kunna forska om allt
              närsomhelst, hursomhelst och varsomhelst. Om svaret på den frågan
              är nej vill ju också Conny Öhman ha en viss styrning.
            </seg>
          </u>
          <u>
            <seg>
              När det gäller att det här skulle vara en detalj blir jag nog
              lite ängslig. Frågor som rör människovärde och människosyn är
              ingen detalj.
            </seg>
          </u>
          <u>
            <seg>
              Anledningen till nollvisionen och att vi under tiden accepterar
              en viss forskning på det här området är att vi inte tycker att
              alla möjligheter är uttömda än. Vi hoppas att man på sikt ska
              prioritera så att man kan använda de adulta stamcellerna i så
              hög grad som möjligt.
            </seg>
          </u>
          <u>
            <seg>
              Sedan undrar jag, Conny Öhman, om det inte är pinsamt att stå
              här som regeringens företrädare när kommersialiseringsfrågan fortfarande
              inte är löst. Är det så att man har dragit tillbaka den frågan,
              eller varför kan inte kammarens ledamöter och andra få ett svar
              på hur man ska göra med kommersialiseringsfrågan, som ju är jättestor
              och viktig för framtiden?
            </seg>
          </u>
          <note type="speaker">
            Anf. 128 CONNY ÖHMAN (s) replik:
          </note>
          <u>
            <seg>
              Fru talman! På det sista vill jag bara svara att transplantationslagen
              innehåller en hel del förbud när det gäller handel med organ och
              vävnader etcetera. Det som krävs, och där hoppas jag verkligen
              att regeringen återkommer så snabbt som möjligt, är att den här
              typen av saker inkluderas i ett kommersiellt förbud. Där har jag
              absolut ingen annan uppfattning.
            </seg>
          </u>
          <u>
            <seg>
              Men, Chatrine Pålsson, om det nu är så att man först vill pröva
              om alla möjligheter till forskning finns på adulta stamceller
              skulle jag kunna förstå att man talar om en nollvision för embryonala
              stamceller. I så fall får man sedan häva den nollvisionen om man
              tror att man i en framtid inte kommer att kunna lösa en del av
              de här frågeställningarna med enbart forskning på adulta stamceller.
            </seg>
          </u>
          <u>
            <seg>
              Men ni säger ju att ni ska ha en nollvision nu, samtidigt som
              ni säger att ni inte vill ha något förbud mot forskningen på embryonala
              stamceller. Och då frågar jag mig, vilket verktyg ska ni använda
              för att styra mot en nollvision? Det är ju det som är så fullständigt
              oklart i er reservation.
            </seg>
          </u>
          <u>
            <seg>
              Vi som var i USA för några veckor sedan fick del av hur den amerikanska
              Bushadministrationen resonerar om stamcellsforskningen. Jag tror
              ibland när jag hör Chatrine Pålsson och andra kd-företrädare och
              läser er reservation att det egentligen är ett resonemang typ
              president Bushs som föresvävar er, nämligen Bushs beslut om förbud
              mot att forska på embryonala stamceller med federala medel. Men
              om andra goda gåvors givare vill skrapa ihop lite pengar i något
              privat forskningslaboratorium får man gärna ta fram den här kunskapen.
              Jag misstänker ibland, Chatrine Pålsson, att det är den taktiken
              som föresvävar er, på samma sätt som president Bush redan har
              fattat beslut om i USA. Reaktionerna från forskarna som vi mötte
              i USA gentemot president Bushs agerande i den här frågan var mycket
              klara, Chatrine Pålsson.
            </seg>
          </u>
          <note type="speaker">
            Anf. 129 CHATRINE PÅLSSON (kd) replik:
          </note>
          <u>
            <seg>
              Fru talman! Jag kan garantera Conny Öhman att Kristdemokraterna
              har tagit sin utgångspunkt i den kristdemokratiska människosynen,
              den judisk-kristna etiken och inte hos Bush. Det är oerhört viktigt
              att säga det.
            </seg>
          </u>
          <u>
            <seg>
              Det andra är att vi under många år har motionerat om en ramlag
              för att tala om för forskarna att här innanför får ni hålla er
              i forskningen. Tyvärr har vi inte fått majoritet för det förslaget.
            </seg>
          </u>
          <u>
            <seg>
              När det gäller den teknik som man använder har inte vi som politiker
              sådan kunskap att vi vet vad som är bäst. Men vi måste ju ha våra
              klara synpunkter på vad människovärde och människosyn i ett samhälle
              handlar om. Och det är vår uppgift att hålla människovärdet högt,
              därför att det är i grunden en demokratifråga. Det som inte självt
              kan försvara sig måste ändå hållas högt när det handlar om människovärde
              och människoliv.
            </seg>
          </u>
          <u>
            <seg>
              Det är inte så svårt att förstå vad vi menar med nollvision.
              Det handlar om att vi i framtiden vill ha en nollvision, och vi
              vill att man ska satsa mer på de adulta stamcellerna. Det är inte
              så värst många år sedan detta över huvud taget inte var aktuellt.
              Vi har med glädje hälsat den adulta stamcellsforskningen välkommen
              att arbeta därför att vi tycker att det är viktigt att göra det.
            </seg>
          </u>
          <u>
            <seg>
              Då kanske jag ska fråga Conny Öhman: Anser inte Conny Öhman själv
              att det vore bättre om vi kunde använda oss av adulta stamceller
              i stället och inte behöva ha de embryonala stamcellerna? Det andra
              är: Varför kan vi inte alla i så fall vara överens om att vi ska
              ha en nollvision?
            </seg>
          </u>
          <u>
            <seg>
              Avslutningsvis har vi kommersialiseringen. Om det är så enkelt
              så att det bara är att inkludera den i transplantationslagen borde
              regeringen ha gjort det nu.
            </seg>
          </u>
          <note type="speaker">
            Anf. 130 CONNY ÖHMAN (s) replik:
          </note>
          <u>
            <seg>
              Fru talman! Vi har en etikprövning lagfäst i det här landet om
              all medicinsk forskning, Chatrine Pålsson. Det vi ska besluta
              om här i kammaren om någon timme är en ramlag för stamcellsforskningens
              ramar i landet.
            </seg>
          </u>
          <u>
            <seg>
              Jag fick inget svar på frågan jag ställde. Vilka styrinstrument
              vill kd använda för att gå mot en nollvision när det gäller embryonal
              stamcellsforskning?
            </seg>
          </u>
          <u>
            <seg>
              Sedan använde Chatrine Pålsson det vanliga argumentet när kristdemokrater
              pratar om etik i vården: Vi i Kristdemokraterna utgår från människovärdet.
              Jag är fullständigt övertygad om, Chatrine Pålsson, att alla vi
              representanter för de övriga sex partierna som står bakom det
              här betänkandet också utgått från människovärdet när vi har kommit
              fram till de här slutsatserna. Det är icke på det sättet att kristdemokrater
              har någon sorts monopol på att tolka människovärdet i det här
              samhället. Och jag är glad för att det förhåller sig på det sättet,
              Chatrine Pålsson.
            </seg>
          </u>
          <note type="speaker">
            Anf. 131 GABRIEL ROMANUS (fp):
          </note>
          <u>
            <seg>
              Fru talman! Som framgår av betänkandet står Folkpartiet bakom
              utskottets förslag i dess helhet. Därför ska jag göra ett försök
              att fatta mig ganska kort.
            </seg>
          </u>
          <u>
            <seg>
              Egentligen kännetecknas det här betänkandet av en hög grad av
              enighet. Om man tittar på reservationerna ser man att det handlar
              mycket om nyanser. Största skillnaderna är, som också Conny Öhman
              påpekade, naturligtvis gentemot Kristdemokraternas reservation
              nr 1.
            </seg>
          </u>
          <u>
            <seg>
              Jag vill inte vara så spydig att jag kallar det för krumbukter
              när Kristdemokraterna modifierar sina ståndpunkter. Jag tycker
              snarare att det är uttryck för en ganska sympatisk strävan att,
              om jag så får säga, slipa av de vassaste kanterna i den kristdemokratiska
              profilen, att även ta hänsyn till att vi här talar om motstridiga
              intressen och att alla dessa intressen i och för sig är värda
              att ta hänsyn till.
            </seg>
          </u>
          <u>
            <seg>
              Jag hoppas att det inte uppfattas som alltför beskyddande, men
              jag tycker faktiskt att jag ser en sympatisk strävan i den här
              reservationen om man jämför med tidigare yttringar. Jag tycker
              att det är positivt att Kristdemokraterna också understryker att
              man är positiv till stamcellsforskning.
            </seg>
          </u>
          <u>
            <seg>
              Som både regeringen och utskottet säger kännetecknas det här
              området av att vi måste göra avvägningar mellan delvis motstående
              intressen. Å ena sidan forskning, som gör att vi får veta mer
              om livets uppkomst och som ger oss möjligheter att behandla sjukdomar
              som i dag är svåra att bota, å andra sidan moraliska principer,
              som respekt för människovärdet och livets okränkbarhet, eller
              etiska principer som vi numera säger, eftersom vi är så rädda
              för ordet moral.
            </seg>
          </u>
          <u>
            <seg>
              Det finns naturligtvis också andra avvägningsfrågor i sammanhanget.
              Å ena sidan vill vi ha ökade möjligheter att finansiera dyrbar
              forskning och också ha möjlighet att utveckla läkemedel som kan
              säljas på en världsmarknad. Å andra sidan vill vi att forskningen
              ska vara fri och oberoende, inte i alltför hög grad påverkas av
              kommersiella hänsyn, och vi vill ha en hög grad av insyn i den
              forskning som bedrivs.
            </seg>
          </u>
          <u>
            <seg>
              Låt mig sammanfatta utskottets ställningstagande: Vi vill säga
              ja till forskning som kan ge möjlighet att bota och lindra svåra
              och svårbotade sjukdomar. Samtidigt vill vi ta ett steg i taget
              och noga överväga de etiska komplikationer som finns och behålla
              insyn och kontroll över verksamheten. Jag tror för min del att
              det är bra med den stora enigheten på detta område, dels därför
              att det ökar möjligheterna till en stabil utveckling utan tvära
              kast, dels därför att det ger oss möjlighet att visa respekt för
              den oro som finns hos stora grupper av människor över att vi nu
              i forskningen börjar närma oss livets innersta frågor.
            </seg>
          </u>
          <u>
            <seg>
              Nu säger regeringen att man ska återkomma till flera frågor,
              bland annat de ekonomiska. Jag skulle vilja uttrycka den uppfattningen
              att det är önskvärt att den breda enigheten kan bevaras också
              i fortsättningen. Hur det går med den saken beror naturligtvis
              på hur väl regeringen är beredd att lyssna och förankra sina förslag.
              Vi får väl säga att den som lever får se hur mycket den breda
              enigheten värdesätts av regeringen. Man kan göra den lilla marginalanteckningen
              att ingen från regeringen är här och tar del av hur vi behandlar
              dess proposition. Det ansågs i varje fall förr höra till god ton
              att statsråden var närvarande när deras propositioner behandlades
              i kammaren. Även om det här är ett mindre kontroversiellt ärende
              borde det kanske vara lämpligt eller kanske just därför.
            </seg>
          </u>
          <u>
            <seg>
              Nu är det Lars Engqvist som har undertecknat propositionen, men
              han har ju en efterträdare som ska hantera frågorna i fortsättningen.
              Det hade väl varit trevligt att se henne här vid behandlingen
              av frågorna.
            </seg>
          </u>
          <u>
            <seg>
              Fru talman! Jag konstaterar att jag lyckades i begränsad omfattning
              med min målsättning att fatta mig kort.
            </seg>
          </u>
          <note type="speaker">
            Anf. 132 CHATRINE PÅLSSON (kd) replik:
          </note>
          <u>
            <seg>
              Fru talman! Först vill jag tacka Gabriel Romanus för det synnerliga
              goda omdömet om vår reservation och att Gabriel Romanus hade känt
              pulsen i det dilemma som vi alltid upplever och hur vi försöker
              komma framåt.
            </seg>
          </u>
          <u>
            <seg>
              Apropå skarpa kanter inom Kristdemokraterna har Lennart Rohdin,
              partikamrat till Gabriel Romanus, i utredningen om genetisk integritet
              också lämnat en reservation på s. 124 som är bra mycket annorlunda
              än det betänkande som socialutskottet har antagit, det vill säga
              där finns många av de farhågor och principer som jag själv har
              deklarerat.
            </seg>
          </u>
          <u>
            <seg>
              Är Lennart Rohdin udda i Folkpartiet, eller finns det också här
              en oro i hjärtat över vad som är på gång?
            </seg>
          </u>
          <note type="speaker">
            Anf. 133 GABRIEL ROMANUS (fp) replik:
          </note>
          <u>
            <seg>
              Fru talman! Lennart Rohdin är en högt värderad medarbetare i
              dag, tidigare ledamot av riksdagen. Jag har mycket stort förtroende
              för hans omdöme. Jag kan inte återge hans reservation i detalj,
              men jag är ganska säker på att han skulle ansluta sig till vår
              ståndpunkt. Men han får naturligtvis tala för sig själv.
            </seg>
          </u>
          <u>
            <seg>
              Viktigt i sammanhanget är att man är beredd att ta utvecklingen
              steg för steg och med stort allvar ta itu med de etiska frågeställningar
              som finns. Det tycker jag att vi ska göra även i fortsättningen.
            </seg>
          </u>
          <u>
            <seg>
              Jag vill också ge min kommentar när det gäller Kristdemokraterna
              en något vidare syftning. Chatrine Pålsson och jag är båda medlemmar
              av en större allians. Om Kristdemokraterna är beredda att modifiera
              sina ståndpunkter, som man i många stycken har gjort när det gäller
              aborter, synen på homosexualitet och forskningsfrågorna, underlättar
              det för alliansens gemensamma framtid. Det ser jag mycket positivt
              på.
            </seg>
          </u>
          <note type="speaker">
            Anf. 134 CHATRINE PÅLSSON (kd) replik:
          </note>
          <u>
            <seg>
              Fru talman! Kristdemokraterna har som parti aldrig haft någon
              ståndpunkt när det gäller homosexuella. Däremot har vi haft klara
              ståndpunkter när det gäller lagstiftningsfrågor, till exempel
              om homosexuella gemensamt ska få adoptera barn. Då ser vi det
              utifrån barnperspektivet.
            </seg>
          </u>
          <u>
            <seg>
              Fru talman! När det gäller de utomordentligt knepiga, svåra frågorna
              handlar det om en stor portion ödmjukhet mellan inte bara partierna
              som har arbetat tillsammans utan alla politiker så att vi kan
              vara med och styra samhället åt det håll vi vill. Det är ju så
              lätt för oss som politiker att vilja avstå att diskutera och delta
              i samtalet omkring de svåraste frågorna. Även om vi är bristfälliga,
              ingen är perfekt, och det inte går att ha den totala kunskapen,
              tror jag att vi har ett oerhört ansvar att ändå, trots vår bristfällighet
              och otillräcklighet, vara med och i den allmänna debatten se till
              att samhället förs åt rätt håll. Det känns som en angelägenhet.
              Jag vet att Gabriel Romanus, med många år på nacken i riksdagen,
              med något uppehåll, också delar den synpunkten att vi även i fortsättningen
              måste vara utomordentligt ödmjuka i de mycket svåra frågorna.
            </seg>
          </u>
          <u>
            <seg>
              När man ställer sig i slalombacken kan man möjligtvis tro att
              man stannar mitt i backen, men när man väl har börjat sin skidfärd
              nedåt kan det gå fortare nedför än vad man har trott.
            </seg>
          </u>
          <note type="speaker">
            Anf. 135 GABRIEL ROMANUS (fp) replik:
          </note>
          <u>
            <seg>
              Fru talman! Jag hoppas att inte Chatrine Pålsson anser att Kristdemokraterna
              är på det sluttande planet i sin reservation. Vi ser det som en
              utveckling i positiv riktning.
            </seg>
          </u>
          <u>
            <seg>
              Det är en positiv utveckling. Om Kristdemokraterna har behovet
              av att göra en liten markering i förhållande till den breda enigheten
              i övrigt får vi väl bjuda på det. Det är väl så man ska se även
              Moderaternas, Vänsterpartiets och Miljöpartiets reservationer.
              De är med på enigheten, men de har ett litet behov av att göra
              en markering. Det får väl majoriteten bjuda på.
            </seg>
          </u>
          <note type="speaker">
            Anf. 136 KENNETH JOHANSSON (c):
          </note>
          <u>
            <seg>
              Fru talman! Även jag har, precis som ärade kollegan Romanus,
              ambitionen att bli kort. Det beror på att Centerpartiet fullt
              ut står bakom betänkandet. Det görs viktiga klargöranden och ställningstaganden.
              Jag vill också, som tidigare talare, framhålla att ärendet har
              föregåtts av en god beredning i bland annat Statens medicinsk-etiska
              råd och inte minst den offentliga utfrågning som vi från socialutskottet
              har genomfört.
            </seg>
          </u>
          <u>
            <seg>
              Rent allmänt vill jag anföra att Sverige har en internationellt
              framstående medicinsk forskning. Tyvärr är vår position till viss
              del hotad, till skada för samhällsekonomin men framför allt för
              den svenska hälso- och sjukvården och enskilda människors behov
              av att i slutändan få hjälp. Den medicinska forskningen är i hög
              grad beroende av privata finansiärer, vars intresse på senare
              år har avmattats på grund av ökad internationell konkurrens och
              uppfattningen att staten inte tar sin del av ansvaret. För den
              medicinska spetsforskningen är ett ökat statligt engagemang en
              överlevnadsfråga. Det får vi återkomma till i annat sammanhang.
            </seg>
          </u>
          <u>
            <seg>
              Vid vår offentliga utfrågning om stamcellsforskningen bekräftades
              den här bilden. Sverige ligger långt framme, men det är svårt
              att behålla forskare i landet och svårt att locka forskare till
              Sverige. Resurserna, inte minst i USA, är minst sagt större.
            </seg>
          </u>
          <u>
            <seg>
              I dagens betänkande bekräftas betydelsen av stamcellsforskningen
              för att lära oss mer och för att minska mänskligt lidande och
              ytterst bota sjuka människor. Betydelsen av en intensifierad forskning,
              att ha klara och etiskt försvarbara spelregler och goda förutsättningar
              för svenska forskare, är ett syfte med dagens betänkande. Det
              är viktigt för enskilda människor, för tillväxten och även för
              svensk industri.
            </seg>
          </u>
          <u>
            <seg>
              Centerpartiet bejakar således åtgärder för att möjliggöra forskning
              på befruktade ägg som på sikt kan leda till utvecklandet av nya
              och effektiva behandlingsmetoder för svåra och hitintills obotliga
              sjukdomar. Vi delar även uppfattningen att varken framställning
              av befruktade ägg för forskningsändamål eller äggdonation för
              forskningsändamål bör förbjudas.
            </seg>
          </u>
          <u>
            <seg>
              Under förutsättning att forskningen godkänts vid etikprövning
              ska somatisk cellkärnöverföring vara tillåten men underkastas
              samma begräsningar som gäller vid forskning på befruktade ägg.
              Huvudsyftet med denna forskning är att undersöka förutsättningarna
              för att skapa stamceller som kan utvecklas till vävnad för behandling
              av en sjuk person.
            </seg>
          </u>
          <u>
            <seg>
              Som framhålls är metoden vid somatisk cellkärnöverföring i dess
              inledande fas densamma som den skulle vara vid reproduktiv kloning
              av en människa. Därför är förslaget om ett entydigt och klart
              förbud mot och en kriminalisering av reproduktiv kloning nödvändigt
              och viktigt.
            </seg>
          </u>
          <u>
            <seg>
              Fru talman! Jag yrkar bifall till förslaget i betänkandet.
            </seg>
          </u>
          <note type="speaker">
            Anf. 137 PER LANDGREN (kd):
          </note>
          <u>
            <seg>
              Fru talman! Detta utskottsbetänkande är inte väl berett. Det
              har inte föregåtts av en öppen och penetrerande debatt. Frågan
              debatterades i massmedierna under några korta sommarveckor år
              2001, då DN:s ledarsida piskade fram prematura besked från partierna.
              Sedan har det varit i stort sett tyst, också i riksdagen, bortsett
              från några interpellationsdebatter initierade av Kristdemokraterna.
            </seg>
          </u>
          <u>
            <seg>
              Nu är allt bestämt. Det som regeringen ville i sina tilläggsdirektiv
              till den statliga utredningen Genetisk integritet under våren
              2002 kommer att levereras. Socialutskottets betänkande är ett
              beställningsarbete. Någon självständig analys eller tanke går
              inte att finna. Riksdagen fungerar som ett transportkompani. Jag
              ställer frågan: Varför?
            </seg>
          </u>
          <u>
            <seg>
              Märkligheterna är flera. För det första kommer inte riksdagen
              att fatta något beslut om embryonal stamcellsforskning i sig.
              Sedan flera år bedrivs forskning vid några universitetssjukhus.
              Stamcellerna skördas från människoembryon och har likt embryot
              stor potential. Förhoppningen är att de ska kunna producera vävnad
              som kan användas i forskning och så småningom för att bota sjukdomar.
              Detta vet vi.
            </seg>
          </u>
          <u>
            <seg>
              Det etiska problemet är att mänskligt liv görs till medel i stället
              för att vara ett mål i sig.
            </seg>
          </u>
          <u>
            <seg>
              Frågan har debatterats i hela vår värld. Länder har lagstiftat.
              Europarådet och FN har behandlat frågan. Men i Sverige ska riksdagen
              inte fatta beslut. Vem har då bestämt att tillåta embryonal stamcellsforskning
              här? Är det praxis? Utredningen hänvisade till praxis. Och när
              jag kritiserade detta i utredningen ströks det. Vetenskapsrådet
              värjer sig. Men Vetenskapsrådets beslut den 4 december 2001 gav
              klartecken, trots att ämnesrådet för humaniora och samhällsvetenskap
              hyste betänkligheter. Till exempel ledamoten och docenten i statsvetenskap
              Marie Demker menade att beslutet borde fattas av riksdagen.
            </seg>
          </u>
          <u>
            <seg>
              Men vem har bestämt? Var det dåvarande ministrarna Östros och
              Engqvist som skrev på DN Debatt den 29 januari 2002? Eller skedde
              det genom regeringens direktiv som kom först genom regeringsbeslut
              den 18 april samma år? Genom DN visste vi i utredningen vad som
              skulle komma, och vi ställde om arbetet. Min fråga är: Är det
              så det ska gå till direktiv genom DN?
            </seg>
          </u>
          <u>
            <seg>
              Socialutskottet har inget svar på denna problematik. Har socialutskottet
              en egen åsikt? Det ansluter sig nu till utredningens linje att
              något beslut om embryonal stamcellsforskning inte behövs. Denna
              verksamhet sägs omfattas av lagen från 1991, nr 115, som kom till
              för att åtgärda ofrivillig barnlöshet och som tillåter forskning
              på embryon för att förbättra tekniken med provrörsbefruktning.
            </seg>
          </u>
          <u>
            <seg>
              Men ni ska veta att i ett läge hade jag i utredningen med mig
              de politiska representanterna när det gällde att ett beslut bör
              tas i Sveriges lagstiftande församling. Men sedan lämnades den
              linjen. Varför? Jag tror jag kan inte få det bekräftat, men det
              kanske ni skulle kunna få att orsaken var att den verksamhet som
              redan ägde rum och som Vetenskapsrådet gav klartecken till då
              skulle ha ansetts olaglig i någon mening, i alla fall otillåten.
            </seg>
          </u>
          <u>
            <seg>
              De tre juridiska fakulteternas remissvar är tydliga i detta avseende.
              Jag ska bara läsa vad man skrev från den juridiska fakulteten
              i Stockholm. Man skriver:
            </seg>
          </u>
          <u>
            <seg>
              Nämnden menar att den principiella frågan om sådan forsknings
              tillåtlighet kräver ett ställningstagande i riksdagen.
            </seg>
          </u>
          <u>
            <seg>
              Jag skulle kunna läsa vad flera remissinstanser skriver. De säger
              att lagreglering behövs.
            </seg>
          </u>
          <u>
            <seg>
              Utskottet diskuterar inte ens denna fråga utan säger nu att detta
              syfte med lagen om metodutveckling för åtgärd mot infertilitet
              var i första hand. Vi hörde även Conny Öhman nämna detta. Men
              det finns inget i första hand eftersom det inte fanns något i
              andra hand. Något annat syfte än infertilitet fanns inte med lagen.
              Tvärtom användes just formuleringen att embryona blev över. Det
              användes som ett huvudargument mot dem som tvekade även mot den
              lagen och den hanteringen. Är detta demokrati? Är det så vi vill
              ha det?
            </seg>
          </u>
          <u>
            <seg>
              Riksdagen kommer nu att fatta beslut om kloning. Men det vill
              man inte säga rent ut. Regeringen och utskottet vill skilja på
              kloning för att skapa barn, reproduktiv kloning, och kloning för
              forskning, terapeutisk kloning. Enbart det senare ska tillåtas,
              och det vill man nu inte ens kalla för kloning. Det ska heta somatisk
              kärnöverföring. Skillnaden är konstruerad. Det är semantiska turer,
              ingenting annat. I båda fallen töms en äggcell på sitt innehåll
              och fylls med arvsmassa från en annan kroppscell. Tekniken är
              densamma, men syftet skiftar. I verkligheten är all kloning reproduktiv
              i den meningen att en genetiskt identisk kopia reproduceras. Syftena
              kan som sagt variera och likaså livslängden. Förslaget handlar
              likväl om att klona mänskligt liv, en hel och integrerad mänsklig
              organism i sitt embryonala stadium som ska få hållas vid liv i
              upp till 14 dagar. Sedan förstörs embryot, och dess innanmäte,
              stamcellerna, används för forskning. Under 14 dagar kallas i utskottsbetänkandet
              livet för befruktat ägg eller livsprocess, lite längre fram i
              betänkandet. Embryo låter för människolikt. Med detta syfte rensades
              ordet embryo bort i utredningen. Och ni represtinerar detta. Det
              går i arv.
            </seg>
          </u>
          <u>
            <seg>
              Vilken lärobok i humanembryologi skulle göra så? Hur kan man
              över huvud taget tala om embryonala stamceller utan embryon? Och
              hur länge är, enligt utskottet, ett befruktat ägg ett befruktat
              ägg, precis som zygot, morula och blastocyst foster? I samma mening
              som utskottet använder begreppet befruktat ägg är vi allihop,
              fru talman, befruktade ägg.
            </seg>
          </u>
          <u>
            <seg>
              Nu ska mänskligt liv produceras och konsumeras för forskning
              det är precis vad det handlar om. Detta är en ny och förödande
              praxis för människosynen, motiverad av nyttoetik. Botemedel söks,
              men det nya är att det ska sökas på bekostnad av mänskligt liv.
            </seg>
          </u>
          <u>
            <seg>
              Vad är då nästa steg? Det är så många problem i forskningen nu
              kring humana ES-celler att det så småningom kan komma att ställas
              krav på att få odla fram de klonade små liven längre, att låta
              intakta vävnader utvecklas i klonade foster. Jag vet att lagen
              säger emot detta nu. Men om botemedel för folksjukdomar söks kan
              man använda precis samma konsekvensetiska argumentering som ni
              i riksdagens socialutskott har presterat i majoritetstexten.
            </seg>
          </u>
          <u>
            <seg>
              En marknad kan dessutom uppstå för äggceller. Varifrån ska de
              tas? Det är en obehaglig behandling att plocka ägg från en kvinna.
              Ska de tas från tredje världen? Någon reglering finns ju inte.
              När kommer en sådan?
            </seg>
          </u>
          <u>
            <seg>
              Vi har hört Chatrine Pålsson nämna Oviedodeklarationen, en konvention
              om mänskliga rättigheter och biomedicin. Den anknyter till FN:s
              deklaration om mänskliga fri- och rättigheter, men här ska de
              tillämpas på det biomedicinska området.
            </seg>
          </u>
          <u>
            <seg>
              I ett förklarande tillägg sägs utgångspunkten vara att människans
              värdighet och identitet ska respekteras från livets början. Det
              uttrycker att människovärdet följer människans existens och att
              det inte följer egenskaper eller färdigheter eller om man är i
              en Petriskål eller någon annanstans.
            </seg>
          </u>
          <u>
            <seg>
              Följdenligt stadgar konventionen, som vi hört, att människan
              även i sitt embryonala stadium ska ges adekvat skydd och att människoembryon
              inte får skapas för forskningsändamål.
            </seg>
          </u>
          <u>
            <seg>
              Vad gör då Sverige? Ja, Sverige, regeringen, undertecknar, men
              efter åtta år kommer vi med en lagstiftning som går emot! På s.
              13 i betänkandet står det: Denna bestämmelse kan enligt regeringen
              visserligen synas avvika från konventionens bestämmelse om tillfredsställande
              skydd för befruktade ägg men kan inte i sig antas stå i strid
              med grunderna för denna konventionsbestämmelse. De begränsningar
              som gäller enligt svensk rätt får i vart fall antas stå i överensstämmelse
              med grunderna för konventionen, menar regeringen. Man tar sig
              för pannan; jag vet inte om det är bara jag som gör det.
            </seg>
          </u>
          <u>
            <seg>
              Varför skriver inte regeringen och utskottet som det är? Ni går
              emot konventionen! Ni har en annan grundsyn än den som finns i
              konventionen. Nu vill alla partier utom Kristdemokraterna gå i
              motsatt riktning i förhållande till konventionen. Varför? Och
              varför säger man inte detta? Jag utmanar såväl alliansbröder som
              andra när det gäller att ha en argumentering.
            </seg>
          </u>
          <u>
            <seg>
              Jag är van vid att beslut kan gå mig emot. Men i demokratins
              namn bör det, tycker jag, ske sakligt och, vad gäller det etiska
              resonemanget, på ett respektingivande och logiskt sätt. Någon
              människosyn eller etisk grundsyn kan jag inte hitta som grund
              trots att vi står på en rättighetstradition i FN, EU och Europarådet.
            </seg>
          </u>
          <u>
            <seg>
              Jag ställer mig, fru talman, frågan: Vart är vi på väg?
            </seg>
          </u>
          <note type="speaker">
            Anf. 138 CONNY ÖHMAN (s) replik:
          </note>
          <u>
            <seg>
              Fru talman! Egentligen har jag bara två synpunkter på det vi
              hört.
            </seg>
          </u>
          <u>
            <seg>
              Det första jag vill säga är att det vi nu hört bekräftar det
              jag sade i mitt anförande, nämligen att det inom Kristdemokraterna
              finns en oerhört stor spännvidd i dessa frågor. Det är väl oerhört
              tydligt för var och en efter att ha tagit del av det sistnämnda
              här.
            </seg>
          </u>
          <u>
            <seg>
              Det andra jag vill säga är att allt det som vi nu hört kan kondenseras
              till vilken syn man har på det befruktade ägget. Statens medicinsk-etiska
              råd har i detta sammanhang mycket klart tagit ställning. Jag kan
              läsa upp för er vad professor Göran Hermerén sade vid den hearing
              som vi hade om de här frågorna: Det finns olika föreställningar
              om det befruktade äggets, embryots och fostrets moraliska ställning
              eller status. Med det menar jag vilka rättigheter och intressen
              det har och vilka skyldigheter man har att beakta dessa intressen.
              Det finns, för att uttrycka det enkelt, tre huvudlinjer i debatten.
              Den första linjen är att man säger att det befruktade ägget har
              samma rättigheter och samma värde som människor. Alla de rättigheter
              som vi tillskriver människor har också det befruktade ägget från
              och med befruktningsprocessens slut. Sedan har vi en annan linje
              som säger att värdet av de här rättigheterna ökar i takt med att
              det befruktade ägget blir alltmer människoliknande. Det är denna
              linje som jag själv har argumenterat för i olika sammanhang. Det
              är också den linje som Statens medicinsk-etiska råd har ställt
              sig bakom efter mångåriga diskussioner i den här frågan.
            </seg>
          </u>
          <u>
            <seg>
              Står man på den linje som Statens medicinsk-etiska råd kommit
              fram till det gör jag och, tror jag, ni i de andra fem partierna
              som har samma ståndpunkt i det här ärendet är det helt klart att
              man kan komma fram till utskottets majoritetstext. Har man dock
              positionen att stå för den första varianten av tolkningen kommer
              man till Per Landgrens slutsats i den här frågan, i abortfrågan
              och i oerhört många andra frågor. Det är det som är skillnaden
              om det vi nyss hört här i talarstolen kondenseras.
            </seg>
          </u>
          <note type="speaker">
            Anf. 139 PER LANDGREN (kd) replik:
          </note>
          <u>
            <seg>
              Fru talman! Nej, det finns mycket annat där det, tror jag, faktiskt
              finns större skillnader. Spännvidden inom kd nämndes. Men spännvidden
              inom Statens medicinsk-etiska råd är större än den inom kd och
              var det ännu mycket mer när Erwin Bischofberger var med.
            </seg>
          </u>
          <u>
            <seg>
              Jag skulle vilja säga att spännvidden inom den här sexpartikonstellationen
              också är större. Jag har ställt några frågor här. Först och främst:
              Varför fattas inget beslut om embryonala stamceller i sig i Sveriges
              riksdag? Är det inte här det ska ske? Gäller det Vetenskapsrådet
              är det praxis, och så är det också med andra lagstiftande organ.
            </seg>
          </u>
          <u>
            <seg>
              Kan inte Conny Öhman ge mig, som ändå gästspelar nu vid socialutskottets
              hantering av ett ärende, svar på mina frågor?
            </seg>
          </u>
          <u>
            <seg>
              På samma sätt är det vad gäller beslut om kloning. Varför ändrar
              man på terminologin? Samme man vars ord nyss återgavs här sade
              i ett brev till vår ordförande som vi i utredningen fick just
              att vi inte skulle använda ordet embryo. Varför? Ja, det var för
              mänskligt. Det ger för många konnotationer till mänskligt liv.
              I stället ska man tala om befruktat ägg.
            </seg>
          </u>
          <u>
            <seg>
              Tycker Conny Öhman att det är en riktig strategi, och är det
              rimligt att tala om befruktat ägg långt efter det att celldelning
              skett? Kan vi få svar på en sådan fråga? Kan man alltså kalla
              ett befruktat ägg för just ett befruktat ägg efter den första
              celldelningen, efter den andra ? Är det ett riktigt språkbruk?
              Jag har också nämnt andra exempel.
            </seg>
          </u>
          <u>
            <seg>
              Jag skulle också kunna fråga vilken etisk grundsyn Conny Öhman
              ansluter sig till. Står Conny Öhman för någon typ av rättighetsetik,
              eller står han likt vad utskottet presterar för nyttoetik, konsekvensetik?
              Ni är ju beredda att låta ändamålen här helga medlen. Vi har fina
              ändamål, fina syften, men mänskligt liv ska konsumeras det ska
              tas fram för forskningsändamål och konsumeras. Kan jag få svar
              där?
            </seg>
          </u>
          <note type="speaker">
            Anf. 140 CONNY ÖHMAN (s) replik:
          </note>
          <u>
            <seg>
              Fru talman! Först måste jag kommentera detta att jag skulle gästspela
              i socialutskottet.
            </seg>
          </u>
          <note type="speaker">
            (PER LANDGREN (kd):
          </note>
          <u who="unknown" xml:id="i-1f5e3a2e2a9a6948-0">
            <seg>
              Nej, så menade jag inte, det var jag.)
            </seg>
          </u>
          <u>
            <seg>
              Förlåt, jag trodde att du menade att jag skulle ha gästspelat
              i socialutskottet. Då har jag missuppfattat den delen.
            </seg>
          </u>
          <u>
            <seg>
              Per Landgren talar om åsiktsskillnaderna inom Statens medicinsk-etiska
              råd. De åsiktsskillnaderna har kanske jag, som har varit med ganska
              många år i det rådet, lättare att bedöma än Per Landgren som,
              såvitt jag vet, aldrig har varit med i det rådet.
            </seg>
          </u>
          <u>
            <seg>
              I den här frågan, Per Landgren, är det så att på ungefär samma
              sätt som vi upplever debatten här i dag har ställningstagandena
              i Statens medicinsk-etiska råd kommit till, med en mycket, mycket
              bred majoritet bakom dem, efter i och för sig långa och grundliga
              diskussioner. Arbetsmetodiken i Statens medicinsk-etiska råd är
              den att man kanske tar ett eller ett och ett halvt år på sig innan
              man formulerar sina ställningstaganden.
            </seg>
          </u>
          <u>
            <seg>
              Just i den här frågan var det en bra tid innan regeringen kom
              med propositionen som Statens medicinsk-etiska råd levererade
              sin samlade syn på stamcellsforskningen. Det yttrandet är, som
              jag sade i mitt huvudanförande, basen för de överväganden och
              ställningstaganden som regeringen har gjort i den här frågan.
              Den basen är också mycket bred. Det framgår av betänkandet, och
              det framgår av debatten i dag.
            </seg>
          </u>
          <u>
            <seg>
              Jag vill sluta med att hävda det jag sade i mitt första repliktillfälle,
              att skillnaden och det vi har hört av Landgren här i dag kokas
              ned och kondenseras till precis den skillnad som jag med citerande
              av professor Göran Hermerén beskrev. Hamnar man på position 1
              landar man där Per Landgren hamnar, i en lång rad frågor synen
              på stamceller, synen på aborter och synen på en mängd andra saker.
              Står man för den grundsyn som en mycket stor majoritet i Smer
              gör, och som jag förstår en mycket stor majoritet av de politiska
              partierna gör, hamnar man på den position som det här betänkandet
              är ett uttryck för.
            </seg>
          </u>
          <note type="speaker">
            Anf. 141 PER LANDGREN (kd) replik:
          </note>
          <u>
            <seg>
              Fru talman! Det gällde alltså spännvidden inom kd kontra spännvidden
              inom Smer. Förlåt mig, men det räcker inte med att sitta med i
              Smer. Man måsta analysera vad som skrivs, vad enskilda ledamöter
              tycker och tänker och vad de skriver i sina reservationer. Nu
              har jag gjort det.
            </seg>
          </u>
          <u>
            <seg>
              Jag kan också peka på åsiktsförändringar i Smers officiella dokument.
              Det står till och med refererat i utskottsbetänkandet att Smer
              var emot att embryon skulle få produceras för forskningsändamål,
              precis som Oviedokonventionen säger. I utskottsbetänkandet följer
              inte utskottet och inte heller regeringen i sin proposition Smer
              i detta hänseende. Ni väljer Smer när det passar. Jag har skrivit
              och sagt att Smer är det organ som hade den mest genomarbetade
              etiska argumenteringen. Men även där finns en spännvidd. Det var
              det jag kommenterade, och det vidhåller jag. Jag känner dessutom
              till och har läst flera arbeten av flera ledamöter i Smer, men
              det kan vi ta efteråt.
            </seg>
          </u>
          <u>
            <seg>
              När det gäller mänskligt liv och citerandet av Hermerén håller
              jag med. Nu har Conny Öhman inte någon replik kvar, men vi har
              alla problem med detta. Om vi säger att människolivet börjar vid
              konceptionen är det samma sak som vetenskapen säger och som embryologerna
              säger. När jag talar om det mänskliga livet talar jag inte om
              en människa med huvud, armar och ben. Vi har alla varit embryon,
              vi har alla varit i det stadiet. Livet är fullt av stadier.
            </seg>
          </u>
          <u>
            <seg>
              Vad vi hävdar är att människovärdet följer existensen. Det är
              vi inte ensamma om, för det har Sverige hävdat tidigare, och det
              har medicinsk-etiska deklarationer i västvärlden hävdat tidigare.
              Vi försöker göra allt för att hålla fast vid detta.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 14.43 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 16.00.
          </note>
          <note>
            11 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 5
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Övriga punkter
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 5
          </note>
          <note>
            Punkt 7
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            12 § Bordläggning
          </note>
          <note>
            Anmäldes och bordlades
          </note>
          <note>
            13 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 2 februari
          </note>
          <note>
            Gunilla Tjernberg
          </note>
          <note>
            Cecilia Wigström
          </note>
          <note>
            Gunilla Carlsson
          </note>
          <note>
            Sven Bergström
          </note>
          <note>
            Yvonne Andersson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 8 februari.
          </note>
          <note>
            14 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 2 februari
          </note>
          <note>
            Yvonne Ångström
          </note>
          <note>
            Yvonne Ångström
          </note>
          <note>
            Hans Backman
          </note>
          <note>
            Hans Backman
          </note>
          <note>
            Lennart Beijer
          </note>
          <note>
            Liselott Hagberg
          </note>
          <u>
            <seg>
              Gunnar Axén
            </seg>
          </u>
          <note>
            Christer Nylander
          </note>
          <note>
            Kalle Larsson
          </note>
          <note>
            Inger René
          </note>
          <note>
            Johan Linander
          </note>
          <note>
            Rolf Gunnarsson
          </note>
          <note>
            Göran Persson
          </note>
          <u>
            <seg>
              Luciano Astudillo
            </seg>
          </u>
          <note>
            Jörgen Johansson
          </note>
          <note>
            Lars-Ivar Ericson
          </note>
          <note>
            Lars-Ivar Ericson
          </note>
          <note>
            Anita Sidén
          </note>
          <note>
            Inger Davidson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 8 februari.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 2 februari
          </note>
          <note>
            Mariam Osman Sherifay
          </note>
          <note>
            Maria Hassan
          </note>
          <note>
            Anne-Marie Ekström
          </note>
          <note>
            Bengt-Anders Johansson
          </note>
          <note>
            Magdalena Andersson
          </note>
          <u>
            <seg>
              Rossana Dinamarca
            </seg>
          </u>
          <note>
            Lars Gustafsson
          </note>
          <note>
            Marietta de Pourbaix-Lundin
          </note>
          <note>
            Lars Gustafsson
          </note>
          <note>
            Agne Hansson
          </note>
          <note>
            Sven Bergström
          </note>
          <note>
            Birgitta Ohlsson
          </note>
          <note>
            Rolf Olsson
          </note>
          <note>
            Göran Lindblad
          </note>
          <u>
            <seg>
              Luciano Astudillo
            </seg>
          </u>
          <u>
            <seg>
              Luciano Astudillo
            </seg>
          </u>
          <u>
            <seg>
              Gustav Fridolin
            </seg>
          </u>
          <note>
            Allan Widman
          </note>
          <note>
            Margareta Sandgren
          </note>
          <note>
            Peter Danielsson
          </note>
          <note>
            Tommy Ternemar
          </note>
          <note>
            Lars-Ivar Ericson
          </note>
          <note>
            Annika Qarlsson
          </note>
          <note>
            Marita Aronson
          </note>
          <note>
            Cecilia Wigström
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 8 februari.
          </note>
          <note>
            16 § Kammaren åtskildes kl. 16.14.
          </note>
          <u>
            <seg>
              Förhandlingarna leddes
            </seg>
          </u>
          <u>
            <seg>
              /Monica Gustafson
            </seg>
          </u>
        </div>
      </body>
    </text>
  </TEI>
</teiCorpus>
