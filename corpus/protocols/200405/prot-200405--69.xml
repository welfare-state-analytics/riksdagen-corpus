<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200405</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200405</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--69</head>
          <docDate when="2005-02-03 00:00:00">2005-02-03 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2004/05:69
          </note>
          <note>
            Torsdagen den 3 februari
          </note>
          <note>
            Kl. 12:00 - 17:33
          </note>
          <note>
            1 § Justering av protokoll
          </note>
          <note>
            Justerades protokollet för den 28 januari.
          </note>
          <note>
            2 § Anmälan om kompletteringsval till socialutskottet
          </note>
          <note>
            Andre vice talmannen meddelade att Västerpartiets riksdagsgrupp
            anmält Jonas Wikström som suppleant i socialutskottet under Ingrid
            Burmans sjukledighet.
          </note>
          <note>
            Andre vice talmannen förklarade vald under tiden den 3 februari6
            mars till
          </note>
          <note>
            suppleant i socialutskottet
          </note>
          <note>
            3 § Meddelande om ändring i kammarens sammanträdesplan fredagen
            den 4 februari
          </note>
          <note>
            Andre vice talmannen meddelade att interpellationsdebatten kl.
            9.00 fredagen den 4 februari skulle utgå och ersättas av bordläggningsplenum
            kl. 11.00 .
          </note>
          <note>
            4 § Meddelande om utrikespolitisk debatt
          </note>
          <note>
            Andre vice talmannen meddelade att den utrikespolitiska debatten
            skulle äga rum onsdagen den 9 februari kl. 9.00 .
          </note>
          <note>
            5 § Meddelande om ändring i kammarens sammanträdesplan torsdagen
            den 10 februari
          </note>
          <note>
            Andre vice talmannen meddelade att torsdagen den 10 februari
            kl. 12.00 skulle ett nyinsatt arbetsplenum med direkt efterföljande
            votering äga rum. Tidigare aviserad interpellationsdebatt skulle
            flyttas till kl. 15.00 efter frågestunden.
          </note>
          <note>
            6 § Meddelande om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2004/05:325
          </note>
          <note>
            Interpellation 2004/05:325 av Jörgen Johansson (c) om kommunernas
            bredbandssatsningar
          </note>
          <note>
            Interpellationen kommer att besvaras den 8 februari 2005.
          </note>
          <note>
            Skälet till dröjsmålet är arbetsanhopning.
          </note>
          <note>
            Dag Ekman
          </note>
          <note>
            7 § Svar på interpellation 2004/05:301 om demokratiutveckling
            i Vitryssland
          </note>
          <note type="speaker">
            Anf. 1 Utrikesminister LAILA FREIVALDS (s):
          </note>
          <note>
            Fru talman! Torsten Lindström har frågat mig vilka åtgärder jag
            avser att vidta för att Sverige aktivt ska stödja en demokratisk
            utveckling i Vitryssland. Han har också frågat mig om jag avser
            att verka för ett stopp för vapenhandeln med Vitryssland.
          </note>
          <note>
            Jag vill börja med att betona att jag anser att det är angeläget
            att Sverige på alla sätt uppmuntrar stärkandet av demokrati och
            mänskliga rättigheter i vår omvärld. Efter EU-utvidgningen gränsar
            Vitryssland till tre av EU:s medlemsländer i Central- och Östeuropa,
            varför utvecklingen i landet angår oss i hög grad.
          </note>
          <note>
            Det är med stigande oro som vi noterat hur grundläggande medborgerliga
            fri- och rättigheter fortsatt och i ökande utsträckning kränks
            i Vitryssland. Inte minst i ljuset av höstens parlamentsval och
            folkomröstning, som var allt annat än fria och rättvisa, är det
            än viktigare för Sverige och EU att söka främja en demokratisk
            utveckling i landet. Ett led i denna strävan är att visa vårt
            stöd för oppositionens rätt att verka fritt och för det civila
            samhället. Ett ytterligare led är att motverka en isolering av
            den vitryska befolkningen. Likaså står arbetet med att stärka
            fria och oberoende medier i fokus.
          </note>
          <note>
            På grund av det auktoritära styre som råder i Vitryssland inriktas
            Sveriges och EU:s bistånd på humanitärt, regionalt och demokratiuppbyggande
            stöd. En viktig aspekt av utvecklingssamarbetet är strävan att
            underlätta internationella kontakter för vitryska representanter
            för det civila samhället, inte minst kontakterna med Sverige.
            Generellt har gällt att utvecklingssamarbetet koncentreras till
            projekt som inte är beroende av centrala ministerier och myndigheter.
            Värdet av det samlade svenska utvecklingssamarbetet med Vitryssland
            uppgick under åren 20002003 till över 100 miljoner kronor, vilket
            redan i dag gör oss till en av de största bilaterala biståndsgivarna.
            Regeringens ambition är att öka och bredda detta stöd ytterligare.
          </note>
          <note>
            Regeringen anser att Vitryssland bör få större uppmärksamhet
            inom EU. I linje med detta har vi inom unionen fört fram kravet
            på ett långsiktigt och flexibelt agerande gentemot Vitryssland,
            fortsatt tryck på regimen samt nödvändigheten av att, inom de
            fastställda ramarna, upprätthålla en dialog. Vidare har vi presenterat
            en rad konkreta förslag som på sikt skulle kunna bidra till en
            demokratisk utveckling i Vitryssland. Till dessa hör bland annat
            öppnandet av ett EU-kontor i Minsk, utbytesprogram för studenter,
            kultursatsningar samt stöd till fria medier.
          </note>
          <note>
            I EU:s rådsslutsatser av den 22 november 2004, där några av våra
            idéer tillvaratas, fastställs EU:s fortsatta politik gentemot
            Vitryssland. Ett konkret resultat av slutsatserna är den workshop
            om Vitryssland som kommer att äga rum den 1718 mars i Vilnius
            och dit företrädare för EU:s medlemsstater, andra berörda länder,
            enskilda organisationer och andra relevanta aktörer är inbjudna.
            Vidare beslutades om viseringsrestriktioner mot de högre tjänstemän
            som var direkt ansvariga för det klandervärda förfarandet i samband
            med höstens val och de efterföljande demonstrationerna.
          </note>
          <note>
            Beträffande värdet av den svenska vapenimporten från Vitryssland
            är det betydligt lägre än de 90 miljoner som Torsten Lindström
            nämner. Jag har fått besked från Försvarsdepartementet att det
            totala värdet av Försvarets materielverks import från Vitryssland
            sedan 1996 uppgår till ca 13 miljoner kronor. Detta framgår också
            av det frågesvar till riksdagen som regeringen lämnade i somras,
            och som Torsten Lindström delvis citerar i sin skrivelse. Vapenimporten
            från Vitryssland motiveras av Sveriges försvarsintressen och har
            ett litet ekonomiskt värde.
          </note>
          <note>
            För övrigt gäller att Försvarets materielverk har att hålla sig
            till strikt affärsmässiga grunder vid upphandling av krigsmateriel,
            för såvitt landet i fråga inte är föremål för sanktioner. Vitryssland
            är inte föremål för någon sådan sanktion.
          </note>
          <note type="speaker">
            Anf. 2 TORSTEN LINDSTRÖM (kd):
          </note>
          <note>
            Fru talman! Jag vill allra först tacka utrikesministern för svaret
            på min interpellation.
          </note>
          <note>
            Vitryssland är ett av våra närmaste grannländer men också ett
            av de länder i Europa där den demokratiska utvecklingen går åt
            alldeles fel håll. Demokratin urholkas, tidningar stängs, oppositionspolitiker
            fängslas eller försvinner mystiskt, journalister döms till straffarbete,
            valresultat ogiltigförklaras eller manipuleras, och religiösa
            och andra minoriteter förföljs.
          </note>
          <note>
            Trots det hörs väldigt lite i Sverige om Vitryssland. Det är
            nästan bara när det är dags för ishockey som Vitryssland kommer
            i fokus i Sverige. Vi har därför ett ansvar för att lyfta fram
            den vitryska situationen och stödja de demokratiska krafter som
            finns i landet så att de känner omvärldens stöd och sympati.
          </note>
          <note>
            I det vitryska valet i oktober 2004 fick föga förvånande diktatorn
            Lukasjenko nytt förtroende. Mycket talar nu för att han om inget
            sker förblir diktator på livstid. Valobservatörerna från OSSE
            talade till exempel om att valet genomfördes i rädsla och att
            en verklig fri debatt saknades. Den vitryska oppositionen kritiserade
            ännu ett riggat val.
          </note>
          <note>
            Vitryssarna får vänta på den frihet och de mänskliga rättigheter
            som medborgarna i de europeiska grannländerna tar för självklara.
            Samtidigt indoktrineras de med en hemkokt brygd av kommunism,
            stalinism, nationalism och främlingsfientlighet.
          </note>
          <note>
            Vitryssland förfaller också på andra sätt. Aids har drabbat landet
            hårt. Många smittade har inte råd med mediciner eller vet inte
            ens om att det finns mediciner. Vid Tjernobylolyckan år 1986 drabbades
            hundratusentals vitryssar av det radioaktiva nedfallet. En femtedel
            av jordbruksmarken bestrålades så kraftigt att den fortfarande
            inte går att använda. Vittnen beskriver hur den värst drabbade
            zonen fortfarande omgärdas av taggtråd och att människor där lever
            som i koncentrationsläger. Informationen från regimen om skadorna
            har brustit, och många vet fortfarande inte om katastrofens verkliga
            effekter på deras liv.
          </note>
          <note>
            Fru talman! Sverige har i flera år saknat en diplomatisk representation
            i Vitryssland. Det ändrades för något år sedan då en diplomat
            mycket vällovligt placerades i huvudstaden Minsk. EU har sedan
            flera år avstått från förbindelser på högre nivå med Vitryssland.
            Det har varit en god tanke. Det har varit en tydlig och klar signal
            till den vitryska regimen att Europa inte kan acceptera den typ
            av beteende som regimen har satt i system.
          </note>
          <note>
            Nu gäller det också att utöver de insatser som gjorts ytterligare
            intensifiera kontakterna med den demokratiska oppositionen och
            på så sätt stödja Vitrysslands utveckling i något som så småningom
            ändå kan bli något demokratiskt och positivt.
          </note>
          <note>
            Utrikesministern säger i dag att Sverige vill öka stödet till
            den demokratiska oppositionen och även öka EU:s aktiviteter i
            Vitryssland. Det är bra! Det visar att regeringen när det gäller
            åtminstone ett land i vår närhet kan bryta sin gamla trend och
            numera tala klarspråk om demokrati och mänskliga rättigheter.
            Vi får vara glada för det.
          </note>
          <note>
            Dock är det viktigt med just ett genomtänkt och välorganiserat
            fortsatt stöd till de demokratiska krafterna. Tyvärr har vi sett
            hur EU när det gäller ett annat land, Kuba, går i motsatt riktning
            och där minskar kontakterna med de demokratiska leden.
          </note>
          <note>
            Utrikesministern får gärna utveckla för oss i dag hur regeringen
            mer exakt tänker agera för att inte det ska upprepas i det här
            fallet. Hur tänker Sverige agera för att i ännu högre grad integrera
            de goda demokratiska krafterna i Vitryssland i den europeiska
            familjen och värdegemenskapen?
          </note>
          <note type="speaker">
            Anf. 3 Utrikesminister LAILA FREIVALDS (s):
          </note>
          <note>
            Fru talman! Sverige och EU bistår som jag sade både när det gäller
            humanitärt, regionalt och demokratiuppbyggande stöd, och ger ett
            stöd till framväxande av ett bärkraftigt och civilt samhälle.
            Stödet kanaliseras till stor del via enskilda organisationer.
          </note>
          <note>
            Låt mig ge några exempel på vårt omfattande samarbete. Förutom
            journalistutbildningar och samarbete mellan enskilda organisationer
            ges stöd till oberoende medier, uppbyggnad av lokal demokrati
            och högskoleutbyte samt stöd till etablering av lokala organisationer
            för vitryska företagare. På området social trygghet driver bland
            andra Socialhögskolan i Stockholm ett större projekt som syftar
            till att stödja en omläggning av den sociala barn- och ungdomsvården
            till öppnare vårdformer.
          </note>
          <note>
            Sverige stöder också IOM:s arbete mot människohandel i Vitryssland.
            På miljöområdet har såväl Naturvårdsverket som KTH varit aktiva
            i olika projekt avseende bland annat vattenmiljö och lantmäteri.
            Svenska institutet har utbyte med Vitryssland inom forskning och
            utbildning från gymnasienivå och uppåt. Vidare genomför man svenskundervisning,
            bland annat genom att finansiera en svensk lektorstjänst i Minsk.
            Man tillhandahåller studiematerial och arrangerar gästföreläsningar.
            Vid OSSE:s fältkontor i Minsk har Sverige ställt en svensk tjänsteman
            till förfogande. Förutom att söka främja en dialog mellan det
            civila samhället och regeringen ansvarar tjänstemannen bland annat
            för att driva projekt på området mänskliga rättigheter.
          </note>
          <note>
            Vi tror att det bästa sättet att stödja en demokratisk utveckling
            i Vitryssland är att stödja de demokratiska krafter som finns
            där.
          </note>
          <note type="speaker">
            Anf. 4 TORSTEN LINDSTRÖM (kd):
          </note>
          <note>
            Fru talman! Tack för den redogörelsen, utrikesministern! Det
            är bra att vi kan vara överens om att Sverige ska fortsätta att
            stödja de goda demokratiska krafterna.
          </note>
          <note>
            Vi är många här i riksdagen som på olika sätt har besökt Vitryssland
            och samtalat med oppositionsföreträdare. Vi kan intyga både hur
            viktigt det är att många kontakter på folk-till-folk-nivå fortsätter
            att utvecklas och hur svårt det är att bedriva en del av de projekten.
            Just därför visar det att det är oerhört viktigt att ha den här
            typen av kontakter för det vitryska folkets skull och också för
            oss svenskar och övriga européer.
          </note>
          <note>
            Utrikesministern säger i sitt svar att Sverige arbetar för ett
            breddat stöd till det vitryska demokratiska arbetet. Jag skulle
            vilja be ministern att utveckla det ytterligare. Ta exemplet med
            studentutbyte, som är otroligt bra och otroligt viktigt. Där har
            det hysts farhågor om att detta om det hanteras på fel sätt leder
            till att en viss grupp såsom det brukar vara när man har med diktaturer
            att göra ur nomenklaturan eller som har kopplingar till den kommer
            att få del av detta. Här gäller det verkligen att Sverige är vaksamt
            och ser till att de som kommer in i utbytet och samarbetet representerar
            hela det vitryska folket inte minst de demokratiska krafterna,
            som förhoppningsvis har framtiden för sig.
          </note>
          <note>
            Det gäller att både isolera och markera gentemot regimen och
            att integrera och inkludera det vitryska folket i den europeiska
            familjen. Det är ingen helt lätt balansgång, men nog så viktig.
          </note>
          <note>
            Situationen i Vitryssland är också ett hot mot andra länder;
            det tål att påminnas om. Vi lever i en mycket osäker värld där
            brottslighet och terrorism sprider sig. Det är oerhört viktigt
            att Sverige och Europa agerar klokt och vist gentemot regimen
            så att den inte får ytterligare fotfäste.
          </note>
          <note>
            Fru talman! Jag skulle också vilja återkomma till en av frågorna
            i interpellationen som utrikesministern svarade ganska kort på.
            Den handlar om vapenköpen. Min uppfattning är att Sverige ska
            vara en föregångare också i detta avseende. Vi har höga demokratiska
            ideal och ideal när det gäller mänskliga rättigheter. Oavsett
            vad det handlar om för summor ska Sverige inte handla med, agera
            för och stödja totalitära regimer som använder vapen mot sitt
            eget folk. Jag vet att regeringen har glidit här det märkte vi
            i Kinafrågan strax före jul. Jag vill ändå att utrikesministern
            utvecklar hur regeringen ser på frågan. Det känns oerhört angeläget
            att Sverige ser över sin lagstiftning som reglerar importen av
            krigsmateriel, vilket jag också har efterfrågat tidigare hos försvarsministern.
          </note>
          <note>
            Det kan inte vara försvarbart att Sverige och svenska myndigheter
            enbart agerar på affärsmässig grund, som utrikesministern säger.
            Det innebär faktiskt att vi med svenska skattemedel samtidigt
            som vi stöder ett demokratiskt arbete med andra svenska skattemedel
            från samma skattebetalare stöder en totalitär regim som både hotar
            sitt eget folk och sin omvärld. Tänk gärna om på den punkten,
            utrikesministern! I vapenhandeln mellan Sverige och Vitryssland
            får vi inte bidra till att understödja den totalitära regimen.
            Vi ska i stället utveckla kontakterna gentemot det vitryska folket.
          </note>
          <note type="speaker">
            Anf. 5 Utrikesminister LAILA FREIVALDS (s):
          </note>
          <note>
            Fru talman! Det gläder mig att Torsten Lindström tycker att de
            kontaktytor som vi har med Vitryssland är av det breda slaget
            och att de syftar till att inte isolera den vitryska befolkningen.
            Vi kommer att fortsätta i samma anda som vi har haft hittills.
            Genom de exempel jag har givit tror jag att det framgår vilken
            bredd vi har i kontaktskapandet. Syftet är just att på det viset
            nå olika delar av det vitryska samhället och dess befolkning.
          </note>
          <note>
            Inom några veckor kommer man i Bryssel också att ha en konferens
            i syfte att diskutera det fortsatta EU-biståndet till Vitryssland.
            Då kommer frågan upp om hur man kan nå ut till de breda lager
            som är aktiva i att försöka förändra förhållandena i Vitryssland.
            Nu gäller det hur vi också på EU-nivå kan bredda det här.
          </note>
          <note>
            Jag vill också erinra om att det finns en politik inom EU som
            innebär att man har begränsningar när det gäller kontakter på
            ministernivå. De begränsningarna kvarstår, och vi tror att de
            är viktiga som en tydlig markering till regimen.
          </note>
          <note>
            När det gäller vapenköp har vi som Torsten Lindström vet en särskild
            lagstiftning för försäljning av vapen. Men vi saknar särskild
            lagstiftning om import av vapen. Det är en fråga som jag hänvisar
            Torsten Lindström till att diskutera med försvarsministern.
          </note>
          <note type="speaker">
            Anf. 6 TORSTEN LINDSTRÖM (kd):
          </note>
          <note>
            Fru talman! Det är positivt med engagemanget för demokrati och
            mänskliga rättigheter. Jag hoppas bara att regeringen orkar med
            att vara konsekvent och långsiktig i det arbetet och inte fallerar,
            som när det gäller en del andra oroshärdar i vår värld. Men det
            får vi prata om en annan gång.
          </note>
          <note>
            Det är viktigt att ha snabba, konkreta och tydliga signaler gentemot
            den vitryska regimen när saker och ting går fel och när det begås
            övergrepp i rättssak när oppositionspolitiker fängslas eller mystiskt
            försvinner och när journalister döms till straffarbete. Men vi
            måste också ha ett långsiktigt arbete. Vi verkar ju vara överens
            om att det är oerhört viktigt för att kunna förankra och öppna
            kontakter gentemot det vitryska folket i olika lager. Här är det
            också viktigt att de olika regionerna kommer in i arbetet, inte
            minst de regioner som regeringen i Vitryssland mer eller mindre
            har stängt efter Tjernobylolyckan. I dag hänvisar man återigen
            människor till att bo där utan att berätta om riskerna. Det är
            viktigt att det svenska arbetet fokuserar på hela det vitryska
            landet och folket.
          </note>
          <note>
            När det gäller vapenköpen, fru talman, så vet jag att det är
            försvarsministerns bord. Jag har ställt frågor till försvarsministern
            om detta, och hon hänvisar till att det inte finns någon lag.
            Men nu är ändå utrikesministern här i dag, och jag vill verkligen
            starkt betona att det är viktigt att Sverige får till stånd en
            lag som har synpunkter inte bara på försäljning utan också på
            import av vapen.
          </note>
          <note>
            Nog måste väl ändå utrikesministern, utifrån sitt perspektiv,
            kunna medge att det är kontraproduktivt och motsägelsefullt att
            med ena handen ge svenska skattepengar till den demokratiska oppositionen
            och med andra handen köpa vapen från en regim som använder dem
            mot sitt eget folk. Fundera gärna vidare på den frågan, fru utrikesminister!
          </note>
          <note>
            Överläggningen var härmed avslutad.
          </note>
          <note>
            8 § Svar på interpellationerna 2004/05:312 och 318 om framtiden
            för elkonsumenterna
          </note>
          <note type="speaker">
            Anf. 7 Samhällsbyggnadsminister MONA SAHLIN (s):
          </note>
          <note>
            Fru talman! Runar Patriksson har frågat mig vilka åtgärder jag
            avser att vidta för att i större grad garantera att landsbygdens
            hushåll och arbetsplatser inte får stå utan ström nästkommande
            vinter samt vilka åtgärder jag ämnar vidta för att i landsbygden
            strategiskt viktiga institutioner, som till exempel lanthandlare,
            ska få tillgång till elverk till rimliga priser via försvarets
            utförsäljningar för att hålla i gång sin viktiga verksamhet i
            krislägen.
          </note>
          <note>
            Gunnar Andrén har frågat mig vilka åtgärder jag vidtagit sedan
            den 27 januari 2004 inom eldistributionsområdet samt vilka medel
            jag kommer att nyttja för att säkerställa att elkonsumenternas
            krav på ökad leveranssäkerhet möts av kundrelaterade åtgärder
            från elproduktions- och eldistributionsföretagens sida. Eftersom
            frågeställningarna från interpellanterna är mycket lika besvarar
            jag dem i ett sammanhang.
          </note>
          <note>
            Av Runar Patrikssons och Gunnar Andréns interpellationer framgår
            att de ställer sina frågor mot bakgrund av det oväder som drabbade
            Sverige den 8 och 9 januari i år. Låt mig först konstatera att
            detta oväder var exceptionellt och att konsekvenserna och skadorna
            vida överstiger dem som följt av de oväder som normalt drabbar
            Sverige under höst- och vintertid. Jag vill också i detta sammanhang
            än en gång säga att jag mycket starkt sympatiserar och lider med
            dem som ännu inte fått tillbaka sin el, trots att snart fyra veckor
            har gått sedan ovädret drabbade Sverige.
          </note>
          <note>
            Min ambition är självklart att vi ska ha en mycket säker elförsörjning
            i Sverige. Regeringen har också under de senaste åren lagt stor
            vikt vid denna fråga. Det kraftiga oväder som drog in över Sverige
            helgen den 8 och 9 januari visar att situationen är så allvarlig
            att det nu är dags att ta till lagstiftning för att säkra eldistributionen
            i Sverige. Jag avser därför att vidta följande åtgärder.
          </note>
          <note>
            Statens energimyndighet har i dag fått i uppdrag att snabbt utreda
            och lämna förslag till de ändringar som krävs i ellagen för att
            säkra eldistributionen. Syftet är att staten ska ställa tydliga
            krav på driftsäkerhet genom sådana funktionskrav på eldistributörerna
            som säkerställer elförsörjningen med driftsäkra nät.
          </note>
          <note>
            I Energimyndighetens uppdrag kommer också att ingå att ta fram
            underlag till en ny ersättningsmodell för de konsumenter och näringsidkare
            som drabbas av elavbrott. Det ska bli möjligt att få högre och
            snabbare ersättning vid strömavbrott. Det är till exempel rimligt
            att ersättning ska utgå efter 12 timmar i stället för som nu är
            fallet, efter 24 timmar. Ersättningsnivåerna ska också vara på
            en sådan nivå att de starkt driver på elnätsbolagens arbete med
            att skapa driftsäkra elnät.
          </note>
          <note>
            Energimyndigheten ska också se över möjligheterna till och formulera
            förslag till ytterligare skärpning i reglerna för tvångsförvaltning
            av elnät respektive återkallande av koncession för de nätföretag
            som inte har en hög driftsäkerhet.
          </note>
          <note>
            Dessutom ska nätföretagen åläggas en skyldighet att rapportera
            långa eller omfattande avbrott till Energimyndigheten. De ska
            även åläggas att göra systematiska risk- och sårbarhetsanalyser
            av sitt elnät. Analyserna ska omfatta de omständigheter som kan
            förorsaka störningar i överföringen av el och konsekvenser av
            sådana störningar.
          </note>
          <note>
            Energimyndigheten ska snabbutreda dessa frågor för att jag ska
            kunna överlämna ett förslag till riksdagen med de nämnda åtgärderna
            redan i höst. Jag avser också att initiera ett arbete inom Regeringskansliet
            för att se över möjligheterna för lantbrukare, näringsidkare och
            andra samhällsviktiga funktioner att införskaffa reservelverk.
            Inom Regeringskansliet pågår ett arbete mellan berörda departement
            för att få en helhetsbild av hur alla berörda aktörer agerat och
            vilka förbättringar som kan genomföras för att arbetet ska kunna
            bli effektivare om liknande händelser inträffar i framtiden.
          </note>
          <note>
            När det sedan gäller ytterligare åtgärder som har vidtagits sedan
            den 27 januari 2004 vill jag peka på följande.
          </note>
          <note>
            I den proposition om genomförande av EG:s direktiv om gemensamma
            regler för de inre marknaderna för el och naturgas, vissa fjärrvärmefrågor
            med mera, som regeringen inom kort avser att överlämna till riksdagen,
            kommer bland annat nätägarnas ansvar för att det egna elnätet
            är säkert, tillförlitligt och effektivt att tydliggöras.
          </note>
          <note>
            Inom EU förhandlar vi för närvarande om ett nytt elförsörjningsdirektiv
            som syftar till att säkerställa att EU:s medlemsstater har en
            säker elförsörjning. Sverige har varit mycket aktivt i detta arbete,
            och vi har också fått stort gehör för våra synpunkter.
          </note>
          <note>
            Regeringen har under de senaste åren haft en kontinuerlig dialog
            med branschen om elavbrott. I dessa diskussioner har jag framfört
            att regeringen inte är främmande för att ändra lagstiftningen
            om inte situationen förbättras, vilket är fallet nu. Jag har också
            träffat branschen den 24 januari i år då vi bland annat diskuterade
            hur företagen själva ser på sitt arbete med att bygga upp elnäten
            och också vilka erfarenheter som företagen fått och vilka slutsatser
            de själva drar av de avbrott som har varit.
          </note>
          <note type="speaker">
            Anf. 8 RUNAR PATRIKSSON (fp):
          </note>
          <note>
            Fru talman! Tack för svaret, ministern. Det är sällan man får
            ett så långt och innehållsrikt svar. Jag hoppas bara att det också
            är någon substans i svaret. Det är inte så länge sedan jag hade
            samma debatt efter en liten vindpust i Värmland som släckte ljuset
            för oss. Det är bara ett par år sedan. Då var det en annan näringsminister
            som lovade ganska mycket, men tyvärr har vi fått samma resultat
            som tidigare. Vi har vant oss vid att sitta i mörker och kyla
            i övriga Sverige, som jag kallar det Sverige som ligger utanför
            storstäderna.
          </note>
          <note>
            Jag måste gå tillbaka och berätta en liten historia. Den här
            frågan har engagerat mig mycket. Jag tror att jag startade min
            politiska bana 1962 som 18-åring på grund av ett strömavbrott
            i den lilla, stackars industrin som fanns i min hembygd. De sade
            att de inte kunde fortsätta att ha sin industri där om det inte
            blev säkrare ström.
          </note>
          <note>
            År 2004 då hade jag varit musiklärare i 25 år ringde de hit till
            Stockholm och frågade om jag kunde komma till min skolas julfest
            den 22 december 2004 och hjälpa till lite grann med julsånger
            och sådant på skolavslutningen. Det gjorde jag. Jag åkte härifrån
            tidigt på morgonen. Vi hade julfest för 200 barn i stearinljusens
            sken. Det kom en liten vindpust över västra Värmland. Det var
            kallt och mörkt igen, 42 år senare.
          </note>
          <note>
            Jag kan också påminna mig stormen 1969 när jag som kyrkomusiker
            hämtade 25 ficklampor i min fars järnaffär så att kyrkokören kunde
            sjunga.
          </note>
          <note>
            Jag tar de här exemplen för att visa att det nästan inte har
            hänt någonting. Jag tog upp ett exempel i min interpellation om
            Icahandlaren i Sillerud som jag åker förbi på måndagar och fredagar
            på väg till och från Stockholm. Jag vet vad denna framsynta bygdens
            son betydde. Han hade köpt in ett elverk innan stormen kom till
            västra Värmland. Hans butik blev samlingspunkten för hela området
            på grund av att han hade installerat ett elverk där. Det var därför
            jag skrev en förfrågan om möjligheten att skaffa reservaggregat.
          </note>
          <note>
            Vi i den här kammaren har irriterats ganska ordentligt i andra
            frågor om försvarets sätt att göra sig av med överskottsmateriel.
            Vi är övertygade om att det finns gott om elverk i militärens
            förråd. Dessa borde, på kommuners inrådan kanske, kunna överlämnas
            till kommunernas räddningsnämnder för att skapa räddningsstationer,
            krisstationer. Även om det står i svaret som jag har fått att
            det aldrig ska kunna hända mer, vågar jag inte lita på det. Det
            blir nog stearinljus och några kalla kvällar igen i västra Värmland,
            Småland, Dalarna och norrut.
          </note>
          <note>
            Nu tror jag faktiskt att det är dags att ministern slår näven
            i bordet och säger att det är allvar nu, att det måste ske någonting
            och att regeringen ska visa handlingskraft gentemot ägarna. Det
            må vara privata ägare, eller det må vara staten som äger aktierna
            i Vattenfall. Men tala nu om att hela Sverige ska brukas! Det
            ska vara åtkomligt, både på vägar och med ström, året om.
          </note>
          <note type="speaker">
            Anf. 9 GUNNAR ANDRÉN (fp):
          </note>
          <note>
            Fru talman! Jag vill börja med att tacka statsrådet för svaret.
            Jag tycker att det är ett bra svar och ett nytt svar, väldigt
            nytt i förhållande till den debatt som vi hade den 27 januari
            2004 med anledning av de vindpustar som Runar Patriksson alldeles
            nyss nämnde och som ju också släckte Roslagen den gången. Det
            släcks på olika håll i landet till och med Akallatunneln kan brinna
            upp, och det blir släckt i hela Kista ibland.
          </note>
          <note>
            Alla talar om vädret, men ingen gör något åt det. Så sade Mark
            Twain, som levde fram till 1910. Det är ju riktigt att det är
            väldigt svårt att göra någonting åt vädret. Klimatfrågan är en
            speciell omständighet. Men det är alldeles uppenbart att vi behöver
            göra något för att mildra verkningarna av oväder i det här landet.
          </note>
          <note>
            Jag tolkar svaret från statsrådet och de besked som har kommit
            under dagen med anledning av dessa interpellationer och det som
            har hänt så att regeringen har fattat en lång rad beslut och att
            man nu faktiskt har gått från det jag har kallat kafferepspolitik
            till handling.
          </note>
          <note>
            Jag är ingen god kommunist, måste jag medge, men jag vet ju vad
            Lenin sade: Kommunism är arbetarmakt och elektrifiering av landsbygden.
            Det är klart att vi inte ska ha någon kommunism i Sverige, men
            däremot ska vi ha den andra delen. Vi ska ha elektrifiering också
            av landsbygden, för det är väldigt viktigt. Utan el stannar ju
            inte bara Sverige allt stannar i dagens läge. Vi är ju totalt
            beroende av elektrifiering. Därför måste vi satsa mera på det
            förebyggande arbetet.
          </note>
          <note>
            Jag noterade att i riksdagsledamöternas post har vi så sent som
            i november och december från Sydkraft fått de skrifter jag håller
            upp: Rustade för vinterstormar Rapport om utvecklingen beträffande
            leveranssäker el och Ett starkare elnät från branschorganisationen
            Svensk Energi. Där framgår att man har vidtagit en del åtgärder.
            Utan tvivel är det så, men som jag har beskrivit i min interpellation
            gäller det framför allt något annat: Man måste ha ett mycket starkare
            ekonomiskt incitament till att vidta åtgärder, och det är det
            som jag mest välkomnar i dagens svar.
          </note>
          <note>
            Jag har fem olika punkter här. Jag tror att det är väldigt viktigt
            att företag får klart för sig vad man ska göra. Här handlar det
            ju om vad staten ska göra. Den frågan måste delas upp i frågorna:
            Vad har staten i form av regering och riksdag gjort? Och vad har
            staten och regeringen inte gjort? Och då måste jag konstatera
            att det här är ett trendbrott i dag. Jag ska inte skylla allt
            på regeringen, för också riksdagen har ett ansvar, men statsmakten
            har ju varit otroligt passiv gentemot elföretagen och eldistributionsföretagen
            under en följd av år. Detta hänger närmast samman inte bara med
            att regeringen och staten har ett ägaransvar i Vattenfall och
            Svenska Kraftnät, utan också med synen på vad elektricitet är
            för någonting, det vill säga att det är en annan vara än många
            andra. Så är det ju inte. Vi måste ställa samma marknadsekonomiska
            krav på leverans av el och att den ska fungera. Man kan alltså
            försäkra sig på det sättet.
          </note>
          <note>
            Jag vill gärna återkomma till mina fem punkter och exakt vad
            jag tycker om dem. Men jag tycker alltså att detta är ett trendbrott.
            Det är någonting som har skett i dag som inte har skett tidigare
            under mycket lång tid. Det är ett steg i marknadsekonomisk riktning
            om inte statsrådet misstycker.
          </note>
          <note type="speaker">
            Anf. 10 LENNART KOLLMATS (fp):
          </note>
          <note>
            Fru talman! Jag är väldigt glad att Runar och Gunnar har lämnat
            sina interpellationer, för det har gett mig en möjlighet att komplettera
            dem med ett mycket tydligt exempel.
          </note>
          <note>
            I tisdags i förra veckan skrevs ett brev till mig som jag vill
            hämta några uppgifter från. Jag hinner inte läsa hela brevet,
            men jag har det med här. Det är från en familj i Hallands inland.
          </note>
          <note>
            De börjar med att skriva: Det är inte någon nyhet att stormen
            for fram illa med oss och tog vår kontakt med yttervärlden ingen
            ström och ingen telefon den 8 januari kl. 15.
          </note>
          <note>
            Hädanefter summerar jag. Sedan hände följande.
          </note>
          <note>
            Den 10 januari: Felanmälan. Sitt ned och vänta, blev svaret i
            det läget, och det var helt okej från deras sida. De förstod att
            det var svårt att reda ut alla problem.
          </note>
          <note>
            Torsdag den 13 januari: Ny felanmälan. Sydkraft kom faktiskt
            ut och kopplade på elen. Nu är det bara att tuta och köra, säger
            kraftbolaget. Sagt och gjort: Man kopplade in luftvärmepump och
            startade frysen, och efter högst en kvart riskerade allt att gå
            åt skogen. Man såg att glödlamporna strålade ovanligt starkt.
            Man mätte man hade den möjligheten och 345 volt hade man fått
            in i huset, ojordat, liksom i grannens hus. Man stängde snabbt
            av strömmen till alla elapparater.
          </note>
          <note>
            Lördag den 15 januari: Ny felanmälan med vädjan om att Sydkraft
            skulle komma och stänga av strömmen in till familjens hus.
          </note>
          <note>
            Den 18 januari: Sydkraft var hos andra grannar, men inte hos
            den här familjen.
          </note>
          <note>
            Den 20 januari: Ny felanmälan. Familjen fick veta att de nu inte
            fanns med på åtgärdslistan. Men efter två samtal och 35 minuter
            i telefonkö fanns de med på den igen.
          </note>
          <note>
            Måndag den 24 januari: Felanmälan igen. Sydkraft svarade: Ni
            har ju el. Det visste Sydkraft, men det visste inte de fem hushåll
            som då inte haft riktig el på 16 dagar. Kl. 12 samma dag kom det
            folk från Sydkraft, mätte och konstaterade att när de andra ledningarna
            gick så gick nolledaren också, vilket gjorde att element etcetera
            inne hos familjen var livsfarliga, men det hade Sydkraft inte
            observerat när man satte på strömmen.
          </note>
          <note>
            Grannens tv, mikrovågsugn, kyl, frys och vattenpump pajade eftersom
            han inte var hemma när man satte på strömmen, och då brann det.
            Ja, huset brann inte upp, men apparaterna.
          </note>
          <note>
            Torsdagen den 27 januari fick familjen tillbaka strömmen, och
            då fick de också beskedet att ersättningen skulle bli motsvarande
            ett års abonnemang, och det var enligt uppgift man var på Sydkraft
            inte säker mellan 800 kr och 1 500 kr. I övrigt skulle familjen
            få vända sig till försäkringsbolaget om de hade några krav.
          </note>
          <note>
            Jag besökte den här familjen i måndags. Förutom att sköta sig
            själva har de två hästar på gården, som också ska skötas. Denna
            familj har känt en så stor hopplöshet med alla olika besked, inte
            minst att ibland inte få besked över huvud taget. Jag är övertygad
            om att ett rejält skadeståndskrav på det här bolaget hade fått
            det att ha en bättre organisation och en betydligt större vilja
            att ta tag i den här situationen. Jag undrar bara: Vilka kommentarer
            har ministern till den här familjen?
          </note>
          <note type="speaker">
            Anf. 11 Samhällsbyggnadsminister MONA SAHLIN (s):
          </note>
          <note>
            Fru talman! Det råder en betydande samstämmighet. Det tror jag
            att det gör inte bara mellan de två interpellanterna, Lennart
            Kollmats och mig, utan mellan väldigt många. Vi kan ju återkomma
            till sedan om det är ett trendbrott, men det är i alla fall en
            tydlig förändring och ett förtydligande som jag tror är oerhört
            viktigt, oavsett stormens härjningar, i vilken syn man ska ha
            på en marknad och vilken roll som stat och samhälle måste ha när
            det gäller sådana betydande basfunktioner som ju elen utan tvekan
            är.
          </note>
          <note>
            Runar Patriksson pekar också på att även om det var en exceptionell
            storm, som ju av alla namn hette Gudrun det tycker jag är intressant
            så har det ändå varit så att många konsumenter under lång tid
            nästan har fått vänja sig vid avbrott. Det är viktigt att komma
            ihåg.
          </note>
          <note>
            Nu för ju tydligen alla stormar och strömavbrott någonting positivt
            med sig. Runar Patriksson blev politiskt aktiv tack vare en storm,
            så vi kan väl förutsätta att det kommer att drälla in politiskt
            aktiva arga elkunder nu i förhoppningsvis alla partier. Det ser
            vi alla fram emot.
          </note>
          <note>
            Men det är också viktigt att försöka ha något slags bakgrundsbeskrivning,
            och den kanske vi delar någorlunda, men jag tycker att det ändå
            blir lite fel att säga att ingenting har hänt. Det har hänt rätt
            mycket, men man kan absolut också säga i dag att det inte är tillräckligt,
            och det försöker vi nu göra någonting åt.
          </note>
          <note>
            Det är också viktigt, som många pekade på här, att det också
            har hänt någonting annat, nämligen att elberoendet har ökat oerhört
            mycket. Man kan jämföra med den förra stora stormen, 1969, som
            inte jag har så jättemycket minnen av själv. Den visar skillnaden
            mot i dag vad gäller elberoendet och också hur känsliga verksamheter
            i dag inte har tillräcklig reservkapacitet som man snabbt kan
            bygga upp. Det har också Runar Patriksson pekat på.
          </note>
          <note>
            Jag vill återigen understryka hur viktigt jag anser att det arbete
            som vi nu bedriver är. Det handlar till exempel om larm och trygghetsanordningar
            för äldre, brandlarm, inbrottslarm och annat som det är oerhört
            viktigt att se över.
          </note>
          <note>
            Kommer detta aldrig att hända igen? En så dum politiker är jag
            inte att jag står här och säger att vi aldrig mer kommer att få
            se ett strömavbrott. Det kan vi inte säga. Men nu ska vi inte
            bara slå näven i bordet utan verkligen tydliggöra kraven i lagen
            och utgå från att det också kommer att få betydelse för arbetet
            med att bygga upp driftsäkra nät. När det arbetet är slutfört
            ska det åtminstone finnas förutsättningar för att avbrotten blir
            kortare och ersättningarna från och pådrivandet av elbolagen på
            ett helt annat sätt än hittills blir verkningsfulla.
          </note>
          <note>
            Gunnar Andrén instämmer i mycket, och vi får väl återkomma till
            de fem punkter han nämnde. Jag vill bara kommentera det som sades
            om kafferep. Det är lätt att göra sig löjlig över sådant. Nu vet
            jag inte om vi ens bjöd på kaffe senast, men hur som helst träffas
            man. Jag är i och för sig beroende av kaffe, men jag är också
            beroende av att ha en dialog i politiken. Och även om vi nu går
            betydligt tuffare och rakare fram med lagstiftningen är det viktigt
            att också fortsätta dialogen med bolagen på elmarknaden.
          </note>
          <note>
            Till mina företrädares försvar vill jag säga att dialogen, som
            funnits en längre tid, resulterat i ett antal konkreta åtgärder
            och även i ett antal frivilliga åtaganden som man nu förstärker
            också genom lag. Det är dags att tydliggöra kraven, och då är
            frågan: Är det här ett trendbrott? Ja, det kanske man kan kalla
            det.
          </note>
          <note>
            Lennart Kollmats lämnade en både häpnadsväckande och förskräcklig
            dagbok från verkligheten, och jag befarar att ganska många har
            upplevt något liknande. Jag vill bara betona att första meningen
            i regeringens beslut i dag till Energimyndigheten handlar om att
            beskriva hur ovädret drabbat landet, vilka konsekvenser det fått
            och hur arbetet med att återuppbygga elnätet fungerat. Jag hoppas
            att vi också kan dra lärdom av den typen av beskrivningar som
            Lennart Kollmats gav.
          </note>
          <note type="speaker">
            Anf. 12 RUNAR PATRIKSSON (fp):
          </note>
          <note>
            Fru talman! Jag tackade kanske inte för svaret tidigare, men
            jag gör det nu och tycker liksom Gunnar Andrén att mycket av det
            som sades var bra. Jag är alltså nöjd med svaret.
          </note>
          <note>
            Nu ser jag att statsrådets företrädare, Leif Pagrotsky, kommer
            in i kammaren. Tidigare förde vi debatten med honom. Det var ungefär
            samma debatt då. Synd bara att regeringen inte den gången fattade
            dessa beslut om lagen; men det hade kanske inte hunnit grävas
            ned så mycket kabel i Småland att stormens härjningar och verkningar
            kunnat förhindras.
          </note>
          <note>
            Gunnar Andréns och min interpellation har slagits samman, och
            det är väl okej, men vi representerar lite olika typer av orter
            i landet. Som varande ledamot av försvarsutskottet kommer jag
            ihåg strömavbrottet i Kista för ett par tre år sedan. Ett strömavbrott
            drabbar många när det sker i Stockholm. Jag tror att 50 00060
            000 människor blev utan ström en dag.
          </note>
          <note>
            Vad jag kan komma ihåg är det enda gången som vi i försvarsutskottet
            blivit extrainkallade till krismöte. Det hade blivit svart i Stockholm!
            Då var vi naturligtvis tvungna att ha ett extramöte. Vad skulle
            vi ta oss till när det blev strömavbrott i Stockholm? Däremot
            har jag under min tid i försvarsutskottet aldrig blivit kallad
            till extramöte när det varit mörkt i Värmland, Dalarna eller Lappland.
          </note>
          <note>
            Jag vill med min interpellation tala om för regeringen att regeringen
            är en regering för hela landet. Hela landet ska brukas. Hela Sverige
            ska brukas. Det brukar jag ibland ha som rubrik när jag håller
            politiska föredrag. Men det finns inga möjligheter att bruka hela
            landet om vi inte har ström och om vi inte har vägar som är framkomliga
            året runt. Detta sägs också i min interpellation. Därför blir
            jag så glad när det nu lagstiftas i frågan. Vi får inte ha silkesvantar
            gentemot vare sig privatägda eldistributörer eller dem som staten
            regerar.
          </note>
          <note>
            Det är ju så att statsrådet har makten över Vattenfall. Vi kan
            gå på bolagsstämman och tala om vad aktieägarna vill att de ska
            göra. Så gör man hos Volvo. Jag köpte en Volvobil ungefär samtidigt
            med stormen 1969. Det var en mycket dålig bil. Den gick 7 0008
            000 mil och sedan var den slut. Därför har aktieägare, ägare av
            Volvo, skärpt sig ordentligt sedan dess. Nu säger de: Vi måste
            bygga bättre bilar som går längre. Vid 8 000 mil är en Volvobil
            i dag en ny bil. Strömmen i näten är däremot nästan lika dålig
            i dag, i alla fall i de områden av Sverige som jag representerar.
          </note>
          <note>
            Huvudvägen till Oslo, E 18, går förbi mina hemtrakter. Om man
            råkar bo ungefär hundra meter från den elgata som de stora bolagen
            vill ha till Norge för att kunna koppla ihop sig med det stora
            eldistributionsnätet där har man tur. Om man däremot bor några
            hundra meter från den stora gatan är det fortfarande mörkt.
          </note>
          <note>
            Därför, fru statsråd, måste det nu sägas ifrån på skarpen. Nu
            måste vi gräva ned mindre vinster och mera elkabel. Säg: Gräv
            ned mindre vinster. Det tycker såväl vi som staten om. Det är
            inte hela världen om inte Vattenfalls vinst är så stor som den
            är i dag. Det är viktigare att vi får elkabel.
          </note>
          <note type="speaker">
            Anf. 13 GUNNAR ANDRÉN (fp):
          </note>
          <note>
            Fru talman! Runar Patrikssons synpunkter på elavbrott delar jag
            helt och hållet. Jag önskar att människorna i Lennart Kollmats
            exempel från Gällsås i de inre delarna av Halland, Falkenbergs
            kommun, också ska gå samma lysande framtid till mötes som hela
            Sverige. En veckas avbrott i Akalla var väldigt allvarligt för
            många människor. Tunnelbanan gick inte och så vidare.
          </note>
          <note>
            Men det var inte det jag skulle tala om. I stället tänkte jag
            börja i en annan ända. Statsrådet har, i motsats till oss andra,
            rikliga tillfällen att framträda i medierna, och så ska det vara.
            Då måste man fråga sig: Får statsrådet alltid de relevanta frågorna
            att svara på? Jag menar att det här är ett ganska bra exempel
            på att så inte varit fallet. Statsrådet har tvingats svara på
            frågor om vad vi ska göra just nu i stället för att svara på den
            fråga om är mera relevant, nämligen vad det är som gått fel och
            som man inte gjort någonting åt. Det gäller just eldistributionsområdet.
          </note>
          <note>
            Jag förstår att inget statsråd, inte ens statsrådets företrädare,
            kan göra allt samtidigt. Det går inte. Man måste också lita till
            att elföretagen verkligen arbetar mycket intensivt med att vidta
            dessa åtgärder. Där tycker jag att de fem punkter, som jag kallar
            dem, antyder ett trendbrott. Nu blir staten väldigt mycket tydligare
            i sina krav på elföretagen. Jag menar att det är bra både för
            elföretagen och ytterst också för elkonsumenterna, till vilka
            vi särskilt ska räkna alla företag i Töcksfors, Akalla och var
            de nu kan finnas. Om inte företagen fungerar har vi helt enkelt
            ingenting att leva på. Mediebilden spelar alltså även här en viss
            roll.
          </note>
          <note>
            Låt mig då gå in på de olika punkterna, vilket jag har knappt
            om tid att göra. Jag tycker att den första punkten, som handlar
            om att staten ska ställa tydliga krav, är alldeles utmärkt. Den
            andra punkten, att Energimyndigheten ska ta fram en ny ersättningsmodell,
            är också bra. Däremot är jag skeptisk till att staten ska föreskriva
            att det just ska vara 12 timmar eller 24 timmar. Det är i första
            hand en avtalsfråga. Men det är möjligt att man ska se det som
            ett minimivillkor, och i så fall tycker jag att det är bra. Men
            man måste också kunna ha avtalsvillkor där man får ersättning
            från första stund, vilket naturligtvis kostar lite mera.
          </note>
          <note>
            Den tredje punkten gäller tvångsförvaltning. Det är nog bra att
            även detta tas fram, men syftet måste väl vara det motsatta, nämligen
            att man aldrig ska behöva tillgripa tvångsförvaltning. Indragande
            av koncessionen måste vara den yttersta åtgärden. Om man skulle
            behöva gå så långt har både staten i sina krav, liksom företagen
            och även konsumenterna, misslyckats.
          </note>
          <note>
            Jag tycker att det som jag kallar punkt fyra, rapporteringsskyldigheten
            till Energimyndigheten, är bra. Det kommer att tvinga fram även
            de små detaljerna så att man ser var problemen finns, vilket i
            sin tur kommer att bli ett incitament för företagen att verkligen
            förebygga. Det gäller särskilt om vi på den punkten får en aktiv
            konsumentrörelse.
          </note>
          <note>
            Slutligen vill jag säga att jag också gillar den femte punkten,
            att man ålägger företagen att göra sårbarhetsanalyser. Det är
            alldeles uppenbart att det som man har gjort här inte har varit
            tillräckligt när det gäller sårbarhetsanalyser, även om jag delar
            allas uppfattning att stormen var extrem.
          </note>
          <note>
            Jag kommer ihåg stormen 1969, då jag åkte genom ett alldeles
            svart Malmö på kvällen, men den senaste stormen var mycket värre.
            Det medger jag också.
          </note>
          <note type="speaker">
            Anf. 14 Samhällsbyggnadsminister MONA SAHLIN (s):
          </note>
          <note>
            Fru talman! Låt mig först ta upp det som framför allt Runar Patriksson
            men också Lennart Kollmats var inne på i sina förra inlägg. Det
            är ingen tvekan om att hela denna diskussion också har en regionalpolitisk
            betydelse. Det är viktigt att få fram detta, och det är viktigt
            för många att förstå inte minst för elbolagen själva att det finns
            en sådan aspekt. Det är ju därför det finns så många tappade sugar
            och så mycket ilska. Har man inte denna basförutsättning som elen
            är så är det mycket svårt att leva och bedriva företagande ute
            på landsbygden. Det är ett viktigt påpekande.
          </note>
          <note>
            Det var lite lustigt när Runar Patriksson så glatt påpekade att
            jag som minister har makt över Vattenfall och kan gå dit och agera.
            Det är precis därför vi inte ska sälja ut det, Runar Patriksson!
            Vi ska behålla Vattenfall, som är en viktig del i den här verksamheten.
          </note>
          <note>
            Nu är det viktigt att kraven ställs lika på alla företag, oavsett
            om de är privata eller inte. Det är därför statens roll i att
            ställa tydliga krav på en öppen och avreglerad marknad är så betydelsefull.
            Jag noterar allt det stöd och de bra analyser av de olika punkterna
            som Gunnar Andrén gav. Jag utgår från att det finns goda förutsättningar
            för att få ett brett stöd här i riksdagen till hösten, när dessa
            förslag finns på riksdagens bord.
          </note>
          <note>
            Luttrad som jag är jag kom in i riksdagen 1982 avstår jag från
            att resonera om huruvida man får rätt frågor från medierna eller
            inte. Man får de frågor man får, och man får försöka ge de svar
            man kan. Men visst är det viktigt med en diskussion om hur man
            beskriver elföretagens roll. Den kommer nu. Bäva månde elbolagen
            om de inte tar den reaktion som nu är på gång på allvar! Det hoppas
            jag att de gör.
          </note>
          <note type="speaker">
            Anf. 15 RUNAR PATRIKSSON (fp):
          </note>
          <note>
            Fru talman! När det gäller Vattenfall vill jag säga att vi har
            lagstiftningskraften kvar även om vi inte har ägande. Det var
            därför jag tittade så bestämt på ministern och sade att vi ju
            har dubbel kraft i Vattenfall. Vi har både lagstiftningskraften
            och ägarkraften. Men lagstiftningskraften räcker för oss. Det
            har vi förstått av de fem punkterna, som jag också tycker är bra
            och som Gunnar Andrén har gått närmare in på.
          </note>
          <note>
            Jag kan säga till ministern att jag blev glad i morse när jag
            stod i duschen kl. 06.00 i Gamla stan och lyssnade på Dagens eko
            och hörde vad regeringen i dag skulle besluta. Vi fick ju svaret
            på våra interpellationer redan kl. 6 i morse i Dagens eko, så
            vi visste ju hur debatten skulle bli. När man nu säger att det
            ska bli lagstiftning och slår näven i bordet så får vi kanske
            hoppas att någonting sker. För detta är nog regeringens sista
            chans att tala om för hela Sverige att man tar ansvar och visar
            handlingskraft i den här frågan. Den gäller ju en så viktig sak
            i regionalpolitiken som att det finns farbara vägar och ström
            året om i hela landet.
          </note>
          <note type="speaker">
            Anf. 16 GUNNAR ANDRÉN (fp):
          </note>
          <note>
            Fru talman! Ägandet av Vattenfall får vi återkomma till i ett
            annat sammanhang. Där kan vi ha olika ideologiska synpunkter.
            Man kan se att Vattenfall inte är ett företag som sysslar med
            en enda sak, utan det består av lite olika delar. Jag ska inte
            ta upp mer tid med detta.
          </note>
          <note>
            Jag har ju citerat både Lenin och Mark Twain tidigare. Jag vill
            avsluta med ytterligare ett citat. Då ligger det nära till hands
            att ta någon mitt emellan, nämligen Jean-Jacques Rousseau. Det
            gäller både vad vi själva i riksdagen lovar, vad regeringen lovar
            och vad företagen lovar. Rousseau sade vid ett tillfälle så här:
            Den som mest ovilligt avger ett löfte är snarast till att hålla
            det. Jag tror att det är väldigt klokt sagt. Det sades redan på
            1700-talet men gäller än i dag.
          </note>
          <note type="speaker">
            Anf. 17 Samhällsbyggnadsminister MONA SAHLIN (s):
          </note>
          <note>
            Fru talman! Jag vill bara igen helt kort betona att vi har en
            betydande samsyn. Det är bra och riktigt.
          </note>
          <note>
            Det är roligt att kloka regeringsbeslut kan glädja duschandet
            för borgerliga riksdagsledamöter på morgnarna. Jag ska försöka
            bidra till det fler gånger.
          </note>
          <note>
            Runar Patriksson sade att detta var regeringens sista chans.
            Jag vill betona att det kanske också är elbolagens sista chans
            att få tillbaka förtroendet hos de konsumenter som i dag är djupt
            missnöjda.
          </note>
          <note>
            Tack för en bra diskussion!
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2004/05:291 om doktoranders ekonomiska
            situation
          </note>
          <note type="speaker">
            Anf. 18 Utbildnings- och kulturminister LEIF PAGROTSKY (s):
          </note>
          <note>
            Fru talman! Axel Darvik har frågat om jag avser att vidta några
            åtgärder för att ge forskarstuderande drägliga ekonomiska villkor
            genom att antingen tillskjuta resurser eller anpassa resurstilldelningen
            till antalet platser.
          </note>
          <note>
            Målet för forskningspolitiken är att Sverige ska vara en ledande
            forskningsnation, där forskning bedrivs med hög vetenskaplig kvalitet.
            Forskarutbildningen och villkoren för doktoranderna liksom villkoren
            för forskare efter disputationen är centrala i det sammanhanget.
            En satsning på framtidens forskare, det vill säga forskarutbildning
            och anställningar för nydisputerade, kommer därför att vara en
            viktig del i den forskningspolitiska proposition som kommer att
            presenteras inom kort.
          </note>
          <note>
            Axel Darvik påstår att det inte sker någon ökning av forskningsanslagen.
            Det är inte en korrekt bild. Under perioden 20002005 ökar de statliga
            forskningsmedlen med 1,7 miljarder kronor enligt redan fattade
            beslut. Därutöver tillkommer 2,3 miljarder kronor för forskning
            och forskarutbildning under åren 20052008. När det gäller den
            årliga uppräkningen av anslag med kompensation för pris- och löneökningar
            sker denna enligt en sedan länge tillämpad modell.
          </note>
          <note>
            Även när det gäller villkoren för doktorander har utvecklingen
            varit en helt annan än den som Axel Darvik beskriver. Andelen
            av doktoranderna som har utbildningsbidrag eller stipendium är
            densamma som för fem år sedan, en knapp femtedel. Andelen med
            anställning som doktorand har däremot ökat från 40 till 50 % under
            samma tid. Om man därtill lägger dem som har någon annan anställning
            vid högskolan eller som bedriver forskarutbildningen inom ramen
            för en anställning utanför högskolan, till exempel industridoktorander
            och läkare i forskarutbildning, är det sammanlagt åtminstone åtta
            av tio doktorander som har någon form av anställning.
          </note>
          <note>
            När det gäller utbildningsbidraget är det visserligen inte grundande
            för sjukpenning och föräldrapenning, men doktoranden har i stället
            rätt att behålla bidraget vid bland annat sjuk- och föräldraledighet.
            Den som har fått utbildningsbidrag har också rätt att anställas
            som doktorand senast när det återstår motsvarande två års utbildning
            till doktorsexamen. Det är alltså inte korrekt att påstå att doktorander
            med utbildningsbidrag helt saknar social trygghet.
          </note>
          <note>
            Stipendier däremot ger i sig inte tillgång till något socialt
            skyddsnät. Regeringen anger därför sedan 1998 i regleringsbreven
            till universitet och högskolor att lärosätena inte får använda
            medel från statsbudgeten till stipendier för doktoranders studiefinansiering.
          </note>
          <note>
            Jag vågar alltså påstå att de ekonomiska villkoren för de flesta
            doktorander i Sverige är drägliga, och bättre än så. Det bekräftas
            också av att åtta av tio doktorander i Högskoleverkets stora undersökning
            Doktorandspegeln svarade ja på frågan om de var nöjda med sin
            försörjningsform. Att många är nöjda är förstås en klen tröst
            för doktorander som har en svår ekonomisk situation eller råkar
            illa ut vid till exempel sjukdom, och det finns alltid utrymme
            för förbättringar. Resurser är viktiga i det sammanhanget, och
            som jag nämnde ovan avser regeringen att tillskjuta ytterligare
            resurser till forskning och forskarutbildning. När det gäller
            att anpassa antalet platser till tillgängliga resurser har regeringen
            redan tidigare tydliggjort fakultetsnämndernas ansvar att göra
            detta, genom den bestämmelse i högskoleförordningen som innebär
            att fakultetsnämnden vid antagning av doktorander måste göra bedömningen
            att det finns studiefinansiering för hela studietiden.
          </note>
          <note type="speaker">
            Anf. 19 AXEL DARVIK (fp):
          </note>
          <note>
            Fru talman! Jag vill börja med att tacka för svaret från utbildnings-
            och forskningsministern. Jag får väl också ge ett erkännande.
            Forskningsministern har varit mycket flitig och läst igenom uppgifter
            och så vidare. Jag var inte riktigt lika precis i min interpellation.
          </note>
          <note>
            De 45 % av doktoranderna som lever i en otrygg situation är,
            tänker jag mig, framför allt nybörjarna, de som går in på doktorandutbildning
            efter att ha fått en annan akademisk examen. De är 45 %. Ju längre
            man går på doktorandutbildningen desto större är chansen att man
            får en fast anställning, så mot slutet är det betydligt fler som
            just har en riktig anställning. Naturligtvis ska rätt vara rätt.
            Jag hoppas att vi har rett ut detta nu.
          </note>
          <note>
            Jag fick höra om Sofia för ett tag sedan. Sofia är 25 år och
            utbildad civilingenjör. När hon hade tagit sin examen blev hon
            övertalad av professorerna på fakulteten att fortsätta med forskarutbildning.
            Hon blev då erbjuden utbildningsbidrag det är 13 650 kr i månaden
            som sedan ska skattas med löfte om att senare också få en anställning.
            Det ska väl sägas att civilingenjörer som går ut i arbetslivet
            efter examen oftast får en betydligt bättre lön än 13 650 kr.
            Till och med jag som sommararbetade en månad som fastighetsskötare
            hade ungefär 5 000 kr mer i månaden före skatt.
          </note>
          <note>
            Efter två år bestämmer sig Sofia för att hon i stället ska ta
            ut en licentiatexamen. Det får räcka så. Arbetsmarknaden är tuff,
            och hon lyckas inte få jobb med en gång. Då finns inte det skyddsnät
            som borde ha funnits, som hade funnits om man hade haft en anställning,
            om man hade kunnat söka och vara med i a-kassan till exempel.
            Sofia faller genom de maskor som då finns.
          </note>
          <note>
            Ska man kunna fortsätta att satsa på forskningen måste man också
            satsa på forskarna. Det är min och Folkpartiets klara uppfattning.
            Vi anslår i vår alternativbudget 600 miljoner per år mer än vad
            regeringen gör, och detta är pengar som går att använda, pengar
            som inte äts upp av ökade löner och priser. De pengar som Leif
            Pagrotsky tar upp är just sådana som egentligen precis kompenserar
            för de ökade lönerna och priserna inom universiteten. De här anslagen
            räcker egentligen bara till att behålla det antal forskare som
            man har i dag. Vill man trappa upp ambitionerna måste man nog
            anslå nya pengar och också om man vill att doktoranderna ska kunna
            ha drägliga villkor. Jag kan även tänka mig att man kanske hamnar
            i en situation då man till och med behöver minska antalet platser
            just för att kunna ge alla, också nybörjare och doktorander, drägliga
            villkor. Jag vill att alla ska kunna ha en grundtrygghet.
          </note>
          <note>
            Undersökningen från Högskoleverket visar att 78 % är nöjda. Det
            passar oerhört väl in i den här mallen. Om man tittar på hela
            doktorandkollektivet ser man ju att det är 23 % ungefär som har
            en otrygg finansiering. Detta är inte bara 23 %, utan det är också
            3 694 individer. Det är dem som jag skulle vilja värna om här
            i dag. Jag anser att det är läge att också kunna anpassa munnen
            efter matsäcken.
          </note>
          <note type="speaker">
            Anf. 20 Utbildnings- och kulturminister LEIF PAGROTSKY (s):
          </note>
          <note>
            Fru talman! Axel Darvik och jag delar uppfattningen att det är
            bra om fler unga människor kan lockas till forskarutbildning,
            och det vore bra om de som väljer den vägen kan ges bra social
            trygghet, bra levnadsstandard och utsikter till jobb efter avslutade
            doktorandstudier. Jag vill också satsa på det som kallas postdoktorstiden.
            Vi har nu expanderat doktorandutbildningen, doktorsexaminationen,
            mycket kraftigt de senaste åren. Det gör att många doktorsutbildade,
            färdigt forskarutbildade och kompetenta forskare nu finns tillgängliga
            för att producera ny kunskap. Det tycker jag att vi ska svara
            upp mot.
          </note>
          <note>
            Detta förenar oss, men det finns en skillnad. Axel Darvik säger
            att Folkpartiet vill satsa 600 miljoner kronor och ger åskådarna
            på läktarna här intrycket att det är 600 miljoner kronor som Axel
            Darvik vill satsa på just det som vi diskuterar just nu. Men verkligheten
            är lite annorlunda än så. Folkpartiet vill satsa 600 miljoner
            mer på forskning, men det ska finansieras med en neddragning på
            flera miljarder på annan forskning. Det är en ökning med 600 miljoner
            på vissa speciella forskningsanslag, men det ska också kompenseras
            med att man drar ned på den forskning som finansieras av Vinnova
            med det exakta beloppet 316 miljoner, alltså mer än hälften. Vinnova
            använder bland annat de pengarna till doktorandtjänster, till
            exempel på Chalmers inom ramen för fordonsforskningsprogrammet.
          </note>
          <note>
            Jag är orolig för att Axel Darvik använder den vanliga folkpartimetoden,
            att man anslår en liten summa någonstans och sedan använder den
            i alla debatter som finns i alla tänkbara ämnen på alla tänkbara
            områden. Den senaste tiden har jag mött folkpartister som har
            föreslagit alla möjliga användningar för detta. De här 600 miljonerna,
            som är en sorts bruttosiffra som motsvaras av neddragningar på
            andra håll, blir inte mycket, men de ska likafullt vara som den
            där galten som hette Särimner, som kunde slaktas om och om och
            om igen och räcka till väldigt mycket.
          </note>
          <note>
            Jag vill helt lågmält vädja till Axel Darvik att han ska studera
            fakta bättre, för han har mycket fel i resonemangen. Men jag vill
            också vädja till honom att han ska tänka igenom något när han
            riktar sig till de doktorander som behöver stöd i det politiska
            arbetet för fler tjänster, bättre sociala förmåner, bättre ersättning.
            Övertyga det egna partiet att rikta satsningarna reellt till den
            här gruppen så att det blir trovärdigt när du går ut och ger intryck
            av att du månar om just doktoranderna!
          </note>
          <note>
            Sedan tillkommer att Folkpartiet i alla fall enligt de analyser
            som Moderaterna har publicerat och som har gjorts, om jag minns
            det rätt, av riksdagens utredningstjänst nu har släppt sambandet
            mellan inkomster och utgifter. Man har en budget där det skiljer
            22 miljarder kronor mellan de kalkyler man redovisar och vad riksdagens
            utredningstjänst och Moderaterna påstår att det är. Men av dessa
            22 miljarder går inte ett korvöre till doktoranderna. Trots att
            man badar i resurser och har släppt alla hämningar har man valt
            att avstå från att prioritera just det som Axel Darvik och jag
            är så angelägna om, nämligen att få ett ökat stöd för mer pengar
            till forskningen. De här pengarna, ökningen med 2 % av forskningsanslagen,
            ska ju räcka till väldigt mycket annat, och doktoranderna finns
            inte nämnda.
          </note>
          <note type="speaker">
            Anf. 21 AXEL DARVIK (fp):
          </note>
          <note>
            Fru talman! Leif Pagrotsky säger att han företräder ett arbetarparti
            som tar de anställdas intressen till sig. Man säger också att
            man är ett forskarvänligt parti som tänker på landets möjligheter
            som kunskapsnation. Om man verkligen ska kunna prata med trovärdighet
            behöver man nog tänka igenom ett och annat i den politik som man
            nu för. Som i det exempel jag tog upp är det tydligt att det finns
            stora revor i det välfärdsnät som borde finnas för varje forskarstuderande
            som går in på forskarutbildningen. Jag är ärlig. Jag säger att
            vi kan behöva ändra på dimensioneringen för att kunna ge alla
            doktorander en trygg utbildning.
          </note>
          <note>
            Hur man än räknar på de här siffrorna anslår Folkpartiet mer
            medel än regeringen till forskningen. Om det är någon som ägnar
            sig åt Särimnermetoder med festliga grisar som man kan slakta
            om och om igen är det Leif Pagrotsky när han nu pratar om 2,3
            miljarder i nya anslag som kommer och 1,7 miljarder som tidigare
            har delats ut när detta egentligen är pengar som man har sparat
            in genom att inte kompensera för ökade priser och löner inom fakulteterna.
          </note>
          <note>
            Jag kom alldeles nyligen från ett seminarium med forskarsamhället
            och representanter från universitet, högskolor, högskoleverk och
            så vidare. De säger att man har satt universiteten och fakulteterna
            på en mycket rejäl avmagringskur när man inte har räknat upp anslagen.
            Detta kan inte fortsätta. Det är det mycket tydliga budskapet.
          </note>
          <note>
            För tio år sedan ungefär var det 10 studenter per lärare på universitetet.
            I dag är det 20 studenter. Man kan säga att det är effektivare.
            Men vad händer med kvaliteten? Det tycker jag att man måste ta
            in i tankarna. Vem det är som kalasar upp grisen om och om igen
            kan vi verkligen diskutera, och det är något som man kan lämna
            till väljarna att avgöra.
          </note>
          <note>
            Jag skulle ändå vilja uppehålla mig vid individerna. Det är 3
            694 doktorander som har en mycket otrygg form av finansiering
            och som hittas i de här procentsiffrorna. Jag ser det inte som
            ett kollektiv. Jag ser gärna till individen, att varje person
            har en trygg situation.
          </note>
          <note>
            Min fråga till forskningsministern blir om han är beredd att
            erbjuda alla en trygg finansiering, även om det innebär att man
            kan behöva minska något på platserna. Jag skulle nog vilja förorda
            den varianten. Jag hoppas att jag kan få ett bra svar från forskningsministern.
          </note>
          <note type="speaker">
            Anf. 22 Utbildnings- och kulturminister LEIF PAGROTSKY (s):
          </note>
          <note>
            Fru talman! Jag vill erbjuda så många som möjligt trygg försörjning
            under sin forskarutbildning, och jag är glad att kunna stå här
            och berätta för Axel Darvik, som uppenbarligen inte har en aning
            om hur det ligger till, att i dag har fler doktorander än någonsin
            en trygg försörjning under sina doktorandstudier. Axel Darvik
            påstår att det var bättre förr. Statistiken säger det motsatta.
            Fler doktorander än någonsin i historien, större andel av doktoranderna
            och större antal doktorander, har i dag en trygg försörjning.
            Läs på, Axel Darvik! Använd ett vetenskapligt angreppssätt och
            kolla fakta innan utsagorna görs!
          </note>
          <note>
            Folkpartiet anslår 600 miljoner brutto, drar av 316 miljoner
            från samma forskningsfinansiering från Vinnova och har kvar 284
            miljoner som ska räcka till allt mellan himmel och jord. Alla
            folkpartister jag träffar klagar på PLO. PLO är ett mantra som
            ska räcka till allt. Jag har aldrig fått höra hur mycket Folkpartiet
            vill räkna upp PLO. Det beror på att de som bestämmer i Folkpartiet
            i de här frågorna är folkpartisterna i finansutskottet. De har
            inte föreslagit ett korvöre till detta. Likafullt står alla folkpartister
            jag träffar upp och försöker locka väljare på ett populistiskt
            sätt genom att säga att de har ett annat PLO, som om detta löser
            alla problem.
          </note>
          <note>
            Jag ska berätta en sak till för Axel Darvik. PLO är kompensation
            för inflationen. Förra året låg inflationen på 0,4 eller 0,5 %.
            PLO var 2,88 %. Det var 2,88 % kompensation för 0,40,5 % inflation.
            Gå hem och läs på, Axel Darvik! Det är populism det ni håller
            på med.
          </note>
          <note>
            De 600 miljonerna som är 284 ska räcka till en generell ökning
            över hela fältet på universiteten för att ge ännu bättre kompensation
            för inflationen. Sedan ska det räcka till en forskarskola för
            fiske i Kalmar. Det ska räcka till en satsning på att göra Malmö
            till universitet. Först var Folkpartiet emot att Malmö högskola
            över huvud taget skulle inrättas. Sedan ville man väl lägga ned
            eftersom den ändå blev inrättad. Nu vill man gå vidare och göra
            Malmö högskola till universitet. Det är överbud igen och allt
            detta fortfarande inom ramen för de 284 miljonerna kronor.
          </note>
          <note>
            Dessutom nämner man inte att man vill skära ned på annan utbildning,
            vuxenutbildning och annan utbildning, med flera miljarder och
            att man vill skära ned på antalet doktorander. Man vill inte bara
            ge färre människor tillträde till universiteten och minska antalet
            platser på universitet och högskolor. Man vill också dra ned på
            antalet doktorander.
          </note>
          <note>
            Detta är en politik som inte bär på högskolor och universitet.
            I stället för att gå ut och bluffa folk Folkpartiet lovar guld
            och gröna skogar utan pengar säg som det är! Bilda opinion för
            att vi ska få mer prioritet för detta, ökad respekt för forskningen
            och forskarna och ökad tillit till att de använder pengarna på
            ett bra sätt som kommer hela Sverige till godo så att vi tillsammans
            kan öka den kaka som forskningen finansieras ur!
          </note>
          <note>
            Jag kommer att verka för mer pengar till doktoranderna, bättre
            trygghet, bättre levnadsstandard, fler doktorander och bättre
            jobb efter avslutade studier. Men jag kommer att göra det i den
            takt som jag får fram riktiga pengar, inte i den takt som jag
            kan hitta på nya luftsiffror på ett tomt papper.
          </note>
          <note type="speaker">
            Anf. 23 AXEL DARVIK (fp):
          </note>
          <note>
            Fru talman! Det är uppenbart att jag får börja mitt anförande
            med att reda ut ett och annat. Man kan naturligtvis stå och citera
            en del enskilda motioner, men det finns många här i kammaren som
            använder sig av enskilda motioner. Om vi tittar på alla socialdemokratiska
            enskilda motioner som väcks skulle vi inte ha en enda högskola.
            Då skulle vi ha 39 universitet med utvecklingsbudgetar i stil
            med Chalmers, KTH och Karolinska eller något annat framstående
            forskningsuniversitet. Det skulle jag inte vilja att vi blandar
            oss in i. Vi ska hålla oss till det som är Folkpartiets partilinje.
          </note>
          <note>
            Precis som Leif Pagrotsky säger var uppräkningen av priser och
            löner ungefär 2,88 % förra året medan uppräkningen av forskningsanslagen
            landade runt 1 %. Där finns en diskrepans. Denna diskrepans suger
            man ut ur forskningsanslagen vilket gör att det blir svårare och
            svårare för forskarsamhället att klara sin situation.
          </note>
          <note>
            Jag vill uppehålla mig vid doktorandernas situation. Jag fick
            inte något svar från forskningsministern. Han hann tydligen inte
            med det i sitt anförande sist, men han får ytterligare en chans.
            Finns det en möjlighet att erbjuda alla doktorander en dräglig
            situation, någon form av anställning som gör det möjligt att ha
            det trygghetsnät som borde vara naturligt för någon som har avlagt
            en akademisk examen, som skulle kunna ge sig ut i arbetslivet
            men i stället väljer att engagera sig i forskningen? Jag vill
            att de här personerna ska kunna ha en trygg situation. Jag hoppas
            också att forskningsministern vill det.
          </note>
          <note type="speaker">
            Anf. 24 Utbildnings- och kulturminister LEIF PAGROTSKY (s):
          </note>
          <note>
            Fru talman! Jag har läst i tidningen att Axel Darvik är antagen
            till Chalmers. Jag trodde inte att man kunde bli antagen där utan
            att kunna räkna. 2,88 % var PLO för förra året. 0,4 eller 0,5
            jag minns inte så noga var inflationen förra året.
          </note>
          <note>
            Det var kompensationen för inflationen. Om man väljer att använda
            pengarna till det ena, det andra eller det tredje får man avgöra
            själv. Om man väljer att lägga det på reallönehöjning, på finare
            lokaler eller på mer forskning bestämmer varje högskola och varje
            institution själv.
          </note>
          <note>
            De siffror som Axel Darvik nämner hänger inte ihop. Gå hem och
            kontrollräkna.
          </note>
          <note>
            Så något om enskilda motioner. Folkpartiets budgetmotion har
            nu plötsligt blivit en enskild motion. Har Axel Darvik inte läst
            det egna partiets budgetmotion, som jag gissar att han själv redan
            har röstat för? Det är den jag läser. Det är där det står tomt
            om PLO:t, som alla folkpartister gnyr om när det gäller museer,
            när det gäller teatrar, när det gäller fria teatergrupper, när
            det gäller forskning. Överallt vill Folkpartiet ändra på detta
            PLO.
          </note>
          <note>
            Det är bara de folkpartister som bestämmer, de som sitter i finansutskottet,
            som tycker att PLO:t är bra som det är. Det hittades på av Folkpartiets
            mest välutbildade forskare i regeringen någonsin, Anne Wibble.
            Ingen folkpartist, av dem som talar för Folkpartiet, har föreslagit
            att det ska ändras. Enskilda folkpartister, som Axel Darvik, kan
            stå på högskolor och lova guld och gröna skogar och säga att det
            är PLO:s fel.
          </note>
          <note>
            Det här hänger inte ihop. Jag tycker att det är en dålig politisk
            stil att gå ut på det här viset och skapa förväntningar.
          </note>
          <note>
            I dag har fler doktorander än någonsin i historien trygg försörjning.
            Jag ska verka för att det blir ännu fler, både som antal och som
            andel av doktoranderna. För det behövs riktiga pengar och argument
            som försvarar användningen av statens resurser i konkurrens med
            andra inte luftpastejer eller populism eller demagogi, utan riktiga
            pengar.
          </note>
          <note type="speaker">
            Anf. 25 ANDRE VICE TALMANNEN:
          </note>
          <note>
            Jag vill påminna om att vi ska vakta våra ord när det gäller
            personliga omdömen i debatten, som att man har blivit antagen
            utan att kunna räkna. Då kanske vi får en trevligare debatt.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2004/05:292 om skapande av nya forskningsföretag
          </note>
          <note type="speaker">
            Anf. 26 Utbildnings- och kulturminister LEIF PAGROTSKY (s):
          </note>
          <note>
            Fru talman! Axel Darvik har frågat mig vad jag tänker göra för
            att fler företag och arbeten ska skapas som en följd av forskningen
            på våra lärosäten.
          </note>
          <note>
            Regeringens forskningspolitik syftar till att Sverige ska vara
            en ledande kunskaps- och forskningsnation. Forskningspolitiken
            har blivit en allt viktigare del i en politik för ökad välfärd,
            hållbar ekonomisk tillväxt och teknisk utveckling. Forskningen
            har stor betydelse för utvecklingen av näringslivet och offentliga
            verksamheter.
          </note>
          <note>
            Genom utbyggnaden av högskolan och tilldelningen av forskningsresurser
            till alla lärosäten har förutsättningarna för högskolan att bidra
            till och dra nytta av det lokala näringslivet och övriga samhället
            ökat avsevärt. Detta understryks också av kravet i högskolelagen
            på att lärosätena ska samverka med det omgivande samhället. Lärosätenas
            betydelse för näringslivet kan öka ännu mer genom ökad satsning
            på kommersialisering av forskningsresultat, djupare samarbete
            med näringsliv och forskningsinstitut och genom att ytterligare
            ta vara på lokala och regionala fördelar.
          </note>
          <note>
            Regeringen arbetar målmedvetet med att stärka den kommersiella
            utvecklingen av varor och tjänster från forskning. Hur man reglerar
            förhållandena mellan den enskilde forskaren och högskolan kan
            spela stor roll för forskarens och högskolans motivation att driva
            på kommersialiseringsarbetet. I dag tecknas avtal mellan forskare
            och bolag vid kommersialisering. Dessa avtal garanterar forskarens
            medverkan och en skälig ersättning för forskarens innovationer.
            Lärosätena i sin tur ges incitament att utveckla kommersialisering
            genom ett ökat in- och utflöde av idéer och därmed utveckling
            av kunskap i samverkan med det omgivande samhället. Vinster vid
            holdingbolagen till följd av kommersialisering återförs till bolagen
            till nytta för fortsatt forskning vid lärosätet.
          </note>
          <note>
            För att öka kommersialiseringen av forskningsresultat behövs
            fortsatta insatser för att utveckla det akademiska entreprenörskapet
            och effektivare omsätta forskningsresultat och idéer i affärer
            och företag. Lärosätena bör ha strategier för kommersialisering
            av forskningsresultat. Genom effektivare strukturer och bättre
            stöd kan kommersialiseringen av forskningens resultat öka och
            bidra till nya företag, arbetstillfällen och tillväxt. Inom kort
            kommer regeringen att lägga fram sin forskningspolitiska proposition
            i vilken ett antal förslag på området kommer att presenteras.
          </note>
          <note>
            Staten ställer betydande resurser till förfogande för goda miljöer
            för utveckling av innovationer och kommersialisering. Flertalet
            universitet och högskolor har entreprenörsutbildningar och främjar
            företagande genom så kallade drivhus eller start-up- verksamheter.
            Vinnova och Nutek genomför omfattande satsningar för att främja
            tillväxt, bland annat genom inkubatorsprogram och nationellt program
            för entreprenörskap. Ett förslag om en ny organisation för kommersialisering
            av idéer från akademisk forskning och kunskapsintensivt näringsliv
            föreslås förfoga över 1,8 miljarder under en tioårsperiod. Almi
            företagspartner lånar ut drygt 900 miljoner kronor årligen till
            nya och små företag.
          </note>
          <note>
            Under förra året presenterade Thomas Östros och jag en innovationsstrategi
            i vilken en viktig del är att öka de kommersiella resultaten från
            forskningen för att utveckla befintliga och nya företag. Strategin
            kommer att implementeras både på kort och lång sikt i näringspolitiken,
            utbildningspolitiken och genom bättre samverkan mellan stat, näringsliv
            och högskola.
          </note>
          <note type="speaker">
            Anf. 27 AXEL DARVIK (fp):
          </note>
          <note>
            Fru talman! Jag vill börja med att tacka för svaret från forskningsministern.
          </note>
          <note>
            När man träffar företag hör man i just den här frågan två helt
            olika röster. Det beror på vem man frågar.
          </note>
          <note>
            De stora företagen är oftast väldigt nöjda med samarbetet med
            forskare och forskarvärlden inom universitet och högskola. De
            mindre företagen känner däremot oftast inte alls att de har någon
            möjlighet att kommunicera med forskarvärlden. De känner sig helt
            utestängda.
          </note>
          <note>
            Det är alltså helt olika världar som de här rösterna kommer ifrån.
          </note>
          <note>
            Det går mycket tillbaka till en attityd som länge har funnits
            inom socialdemokratin. Man kan tänka sig att hjälpa och stötta
            stora företag, medan man inte alls är lika benägen att stötta
            den som är företagare alltså en person eller individ när det gäller
            deras drömmar om att skapa ett företag, anställa folk och åstadkomma
            tillväxt.
          </note>
          <note>
            Det har i alla fall knappast varit någon socialdemokratisk paradgren.
            Jag får med spänning se fram emot den forskningsproposition som
            snart kommer på riksdagens bord. Det utlovas i svaret från ministern
            att det ska finnas en del. Jag hoppas att det gör det, men är
            inte säker på det.
          </note>
          <note>
            Jag kan väl få skicka med något inför den slutliga justeringen
            av propositionen.
          </note>
          <note>
            Först och främst gäller det att kunna skapa ett bättre företagarklimat
            med möjlighet för fler att starta och driva företag och att det
            finns drivkraft för detta. Den risk man tar när man ger sig in
            på det här området och sätter sina idéer i sjön ska också kunna
            betala sig.
          </note>
          <note>
            När det gäller forskningsföretagen bör man också se över en del
            av regelverket så att man gör det mer vänligt. Det finns exempel
            på andra regeringar, Kanadas till exempel, som i dag tillåter
            att man gör avdrag för forskning även innan man har lyckats håva
            in beskattningsbara vinster. Det är en del som man i alla fall
            bör kunna titta över.
          </note>
          <note>
            Jag hoppas att man tar med sig detta.
          </note>
          <note>
            Lärarundantaget utreds nu. Thomas Östros vädrade en del åsikter
            om det när han var utbildningsminister. Det viktigaste är ju ändå
            att universiteten och högskolorna ges drivkraft att kommersialisera
            forskningen. Jag hoppas att det med en ny minister kommer nya
            direktiv och nya idéer så att man i utredningen kan lägga till
            tankar kring hur universiteten och högskolorna skulle kunna kommersialisera
            forskningen.
          </note>
          <note>
            Drivkrafter är oerhört viktiga om man ska kunna skapa företag.
            Utbildnings- och forskningsministern hänvisade till en del av
            de holdingbolag och så vidare som finns i dag. Tittar vi på Lunds
            universitet kan vi se att holdingbolaget där har ynka 10 miljoner,
            och det är faktiskt inte mycket i sammanhanget. Här skulle behövas
            betydligt mer av olika idéer för att möjliggöra fler forskningsföretag.
          </note>
          <note type="speaker">
            Anf. 28 Utbildnings- och kulturminister LEIF PAGROTSKY (s):
          </note>
          <note>
            Fru talman! Axel Darvik och jag är överens om väldigt mycket
            här. Många av de saker Axel Darvik framhåller som önskvärda för
            att stimulera framväxten av nya företag baserade på nya forskningsresultat
            är saker som vi just nu jobbar med. En del har genomförts; en
            del förbereds.
          </note>
          <note>
            Stimulanser till universiteten i form av att gå igenom lärarundantaget
            jobbar en utredning med, och jag räknar med att dessa ganska svåra
            juridiska och arbetsrättsliga frågor kommer att gås igenom ganska
            snart så att vi kan gå vidare med dem. Vi har holdingbolagen knutna
            till skolorna. Vi har teknikbrostiftelserna. Vi har en stor reform
            som ska flytta om olika pengar för att göra finansieringen lättare
            tillgänglig i de allra tidigaste skedena, inte minst för våra
            universitet det som kallas såddfinansiering och en lång rad andra
            saker.
          </note>
          <note>
            Vi har styrelser för våra högskolor och universitet där vi sätter
            in människor från näringslivet för att underlätta kontakterna.
            Vi har mycket som riktas mot småföretagen för att öka deras vilja
            att ta kontakt med universiteten. Vi stimulerar också universitet
            och högskolor att ta mer kontakt med de mindre företagen.
          </note>
          <note>
            Jag delar Axel Darviks bild av att de små företagen släpar efter
            när det gäller förmågan att nyttiggöra vad som sker på universiteten
            och också vad gäller universitetens egen förmåga att nå ut till
            de mindre företagen. Detta jobbar vi med på olika sätt inom olika
            områden.
          </note>
          <note>
            Låt mig ta upp två områden i det som Axel Darvik tar upp som
            jag undrar över.
          </note>
          <note>
            100 miljoner kronor är rimligt för ett holdingbolag, uppfattade
            jag som Axel Darviks och Folkpartiets uppfattning. 10 miljoner
            var för lite för att det skulle kunna fungera. Men vi har 14 holdingbolag,
            och 100 miljoner var blir 1,4 miljarder. Har ni de pengarna?
          </note>
          <note>
            Den andra frågan gäller skatteavdraget. I Kanada provar man ett
            skatteavdrag för forskningsutgifter som innebär att man får dra
            av redan innan man får intäkter. Vi har i dag i Sverige ett förlustavdrag
            som innebär att man får samla underskotten på hög och kvitta dem
            mot vinster när dessa dyker upp. Jag vet inte om Folkpartiet har
            förslag om detta i sina budgetmotioner och skattemotioner som
            partiet står bakom.
          </note>
          <note>
            Jag skulle vara intresserad av att titta på det. Även jag skulle
            tycka att det var intressant. Dock har jag ännu inte sett praktiskt
            fungerande intressanta idéer om hur just skatteinstrumentet ska
            kunna vara det viktiga instrumentet här och just skattemyndigheten
            den som avgör vad som är ett forskningsbaserat företag. Om Ikea
            startar ett företag som ska sälja soffor i platta paket, är det
            något som ska berättiga till avdrag? Ska det vara baserat på ett
            Nobelpris? Finns det något objektivt kriterium?
          </note>
          <note>
            Jag tycker att idén är spännande, men jag har inte riktigt förstått
            konturerna av det som Axel Darvik syftar på. Holdingbolagen och
            skatteavdragen är dock två konkreta exempel på frågor vi kunde
            diskutera vidare.
          </note>
          <note>
            Det mesta av det andra som togs upp är sådant som jag uppfattar
            att vi är överens om. Det är ju i och för sig angenämt att stå
            här och tacka för stödet för den politik vi bedriver.
          </note>
          <note type="speaker">
            Anf. 29 AXEL DARVIK (fp):
          </note>
          <note>
            Fru talman! Det är roligt att höra att det nu finns en del intresse
            kring de förslag som jag här för fram och som folkpartister tidigare
            har fört fram. Jag tänker dock inte gå in så pass i detalj att
            jag säger att platta paket skulle vara forskning och detta skulle
            inte vara forskning, utan jag kommer med en del förslag. Det handlar
            en hel del om attityder som jag tycker att man bör kunna se över.
            Vi i Folkpartiet har inte gått in på om platta paket och så vidare
            ska vara forskning eller inte, men jag vill ändå ha en bra diskussion
            kring detta.
          </note>
          <note>
            Att få till en attitydförändring kring synen på företag och företagare
            tycker jag vore väldigt bra för Sverige. Vi har ett skattesystem
            som inte har varit gynnsamt för företagare. Vi har ett regelsystem
            som inte har varit gynnsamt för företagare. Vi har ett finansieringssystem
            som inte heller har varit särskilt gynnsamt för små företagare.
          </note>
          <note>
            Ändå är det ju här vi ser framtiden. De flesta av de stora företag
            som i dag bedriver ett omfattande utvecklingsarbete och pumpar
            in mycket forskningspengar i Sverige var små för ungefär hundra
            år sedan, och sedan dess har inte särskilt mycket hänt. Det har
            inte kommit särskilt många nya små företag som vuxit till medelstora
            och sedan kunnat bli stora koncerner som kan pumpa in mer pengar
            i forskningen och också, naturligtvis, åstadkomma nya arbetstillfällen
            i Sverige.
          </note>
          <note>
            Om nu insikten är på väg att det inte är hos de stora företagen
            framtiden ligger är det naturligtvis mycket välkommet. Det är
            någonting som vi har pratat om oerhört länge. Hela tiden vi befunnit
            oss i opposition har vi här stångat oss blodiga mot väggen. Men
            om intresset nu kommer chansen finns också med den forskningsproposition
            som är på väg tycker jag att det är väldigt bra.
          </note>
          <note>
            Lärarundantaget är kanske mer av en symbolfråga än något som
            egentligen har så mycket innehåll. Det är ju redan i dag förhandlingsbart,
            så att säga, om det ska användas på det här sättet. Det kan förhandlas
            bort genom avtal.
          </note>
          <note>
            Därför hoppas jag att mer kraft i den utredning som finns i stället
            ska läggas på just hur universitet och högskolor på olika sätt
            ska kunna kommersialisera forskningen. Tidigare har väl attityden
            varit att kommersialisering är någonting som också korrumperar.
            Jag hoppas att vi nu kan jobba mot sådana attityder, i alla fall
            när de är helt obefogade. Jag tror nämligen att det är nödvändigt
            att detta tänkande finns med. Det ska inte vara något fult att
            driva sina idéer och ha möjlighet att driva sina idéer till att
            även bli företag.
          </note>
          <note>
            Företag ger som sagt nya arbeten och nya chanser för fler människor
            att få jobb, jobb som också skapar tillväxt och en möjlighet till
            ökat välstånd i vårt land. Här kommer då forskningen in. De miljarder
            som i dag pumpas in ger inte tillräcklig utväxling. Där måste
            Sverige bli betydligt bättre, och det hoppas jag på.
          </note>
          <note type="speaker">
            Anf. 30 Utbildnings- och kulturminister LEIF PAGROTSKY (s):
          </note>
          <note>
            Fru talman! Jag ställde två enkla frågor, inte polemiskt utan
            för att komma vidare i diskussionen kring gemensamma strategier
            på ett område där vi ju är överens. Jag vill också ha starkare
            holdingbolag. Axel Darvik ville hjälpa mig genom att föreslå 100
            miljoner kronor i kapital för vart och ett eftersom han tyckte
            att 10 miljoner var för lite. Men 14 holdingbolag à 100 miljoner
            är 1,4 miljarder, och då ställde jag den enkla frågan: De 284
            miljoner som Folkpartiet anslår för snabbare pris- och löneomräkning
            för alla forskningsanslag överallt i hela landet, för att skapa
            universitet i Malmö, för att satsa mer på doktoranderna, för att
            göra alla på alla universitet och högskolor nöjda hur ska de också
            räcka till 1,4 miljarder till holdingbolagen?
          </note>
          <note>
            Jag är för starka holdingbolag. Jag är inte emot att vi ska satsa
            mer pengar. Men jag behöver ju hjälp att få fram de pengarna.
            Här trodde jag att Axel Darvik, efter vår förra debatt för en
            liten stund sedan, hade ett ord på vägen, men det blev bara värre.
          </note>
          <note>
            Det andra gällde den enkla patentlösningen att låta skatten lösa
            det. Jag ställde en enkel fråga: Hur ska det gå till? Då säger
            Axel Darvik att han inte vill diskutera det, för han vill vara
            konstruktiv och prata om hur vi ska komma vidare. Men det är ju
            just det jag försöker vara. Jag har inga principiella problem.
            Jag är intresserad av att få bra idéer som jag kan ta upp i diskussionen
            på hemmaplan. Jag har försökt många gånger men ännu inte hittat
            något på skatteområdet. Och jag bad Axel Darvik om hjälp med att
            precisera vad han menar när han kommer till mig och framställer
            det som mycket enkelt. Det är bara att göra som i Kanada så blir
            det fina fisken. Jag är inte emot det. Jag säger inte motsatsen.
            Men stanna inte vid luftpastejen, gör något konkret av det!
          </note>
          <note>
            Företagsklimatet var sedan det enda som återstod i repliken.
            Det var så uselt på alla fronter och det var därför universiteten
            inte kunde skapa några företag av sina forskningsresultat. Tro
            inte på mig, men läs åtminstone vad World Economic Forum i Davos
            säger. Man rankar vårt företagsklimat som topp. Eller lyssna på
            Statistiska Centralbyrån som berättar att våra företag skrapar
            ihop ett bytesbalansöverskott på nästan 200 miljarder kronor,
            1 000 miljarder kronor i överskott de senaste tio åren, 500 miljarder
            i överskott under den korta prognosperiod man har. Hur kan det
            gå ihop med den litania som Axel Darvik just räknade upp av allt
            elände som finns över företagen och näringslivet som gör att de
            inte kan nyttiggöra forskningsresultaten?
          </note>
          <note>
            Jag vill att universiteten ska bli bättre på att omsätta sina
            nya kunskaper i företagande och jobb. Jag verkar för detta. Jag
            vill att universiteten ska ha styrelser som förstår det, att de
            ska ha uppdrag som översätter detta konkret och att det ska bli
            accepterat, applåderat och välkommet på våra universitet och på
            våra företag, inte minst de små företagen. Jag är glad att vi
            delar den synen.
          </note>
          <note>
            Men här i kammaren blir jag utskälld av andra folkpartister för
            att jag styr för mycket. Det här är ett område som jag gärna vill
            styra. Jag vill stimulera detta. Jag vill påverka opinionen i
            den här riktningen. Men, snälla Axel Darvik, försök åstadkomma
            att jag åtminstone har hela folkpartigruppens stöd i det arbetet!
          </note>
          <note type="speaker">
            Anf. 31 AXEL DARVIK (fp):
          </note>
          <note>
            Fru talman! Jag lyssnar. Jag lyssnar till småföretagare som säger
            mig just att deras möjligheter att ta del av forskningsresultaten
            inte alls är goda. Och det tycker jag är ett problem. Det är det
            problemet jag vill lyfta fram här i dag.
          </note>
          <note>
            Jag kan mycket väl vara konstruktiv. Det låter väldigt bra när
            Leif Pagrotsky står här i riksdagen och säger: Jag kan ta till
            mig detta och jag kan ta till mig detta, än det ena än det andra.
            Men omsätt det också i handling i så fall. Skicka direktiv till
            utredarna! Titta över detta! Vad kan vi göra i regelsystemet,
            vad kan vi göra i skattesystemet och vad kan vi göra i finansieringssystemet
            för att det ska finnas bättre drivkrafter för universitet och
            högskolor att kommersialisera forskningen?
          </note>
          <note>
            Det jag får slängt i ansiktet är uppgifter ur enskilda motioner
            om universitet i Malmö och så vidare. Jag riskerar att stöta mig
            med de Malmöliberaler som sitter i bänkarna, men den risken tar
            jag. Det är inte så att Folkpartiet har utlovat universitet i
            Malmö. Därmed hoppas jag att vi har rett ut detta. Det vi säger
            är att de högskolor som möjligtvis ska bli universitet är de som
            uppfyller de rätta kraven och kvalifikationerna.
          </note>
          <note>
            Om Leif Pagrotsky är intresserad av att vara konkret bör han
            se över vilka drivkrafter som finns. Vilka typer av belöningssystem
            finns det för universitet och högskolor? Kan man utveckla olika
            typer av vinstdelningspaket för dem som är intresserade av att
            kommersialisera forskning, med royalty, delägarskap, optioner?
            Titta över detta! Gå hem till departementet, skriv ett tilläggsdirektiv
            till utredningen så att detta också blir handling och inte bara
            ord i kammaren.
          </note>
          <note type="speaker">
            Anf. 32 Utbildnings- och kulturminister LEIF PAGROTSKY (s):
          </note>
          <note>
            Fru talman! Jag ska berätta för Axel Darvik att utredningen om
            lärarundantaget har som uppgift att klarlägga de rättsliga konsekvenserna
            av ett avskaffande av lärarundantaget. Det innebär viktiga arbetsrättsliga
            frågor att gripa in i de anställningsförhållanden och anställningsvillkor
            som i dag gäller på en stor och viktig del av arbetsmarknaden,
            nämligen universitet och högskolor.
          </note>
          <note>
            Det är alltså en helt annan sorts utredning än att föreslå åtgärder
            för att underlätta kommersialisering vid universitet och högskolor,
            att skapa drivkrafter för universiteten. Det är en separat fråga
            som kräver en annan typ av expertis.
          </note>
          <note>
            Den frågan, om stimulanser till universiteten, har redan utretts.
            Det direktiv som Axel Darvik pratar om har redan skrivits och
            skickats till den som är bäst lämpad för detta, Vinnova, den myndighet
            som Folkpartiet vill klippa vingarna av genom att skära ned anslagen
            år efter år, 316 miljoner i år och ytterligare ett par hundra
            miljoner nästa år. De har utrett det här. De har lagt fram sina
            resultat, och det är de resultaten som vi nu jobbar på att genomföra.
            Att nu börja tillsätta utredningar skulle fördröja det här ytterligare.
            Det var inget särskilt konstruktivt förslag.
          </note>
          <note>
            Det jag i stället hör är att de 284 miljoner som Folkpartiet
            vill satsa på ökad forskning ska räcka till det enda konkreta
            förslag som Folkpartiet har, nämligen 1,4 miljarder kronor till
            kraftfulla holdingbolag vid våra universitet och högskolor. Därutöver
            ska man ge mer inflationskompensation, 300 % eller vad det blir
            om man översätter det, till all den forskning som bedrivs vid
            våra högskolor och tusen och en andra ändamål. Galten Särimner,
            som redan är slaktad många gånger, ska nu också räcka till 1,4
            miljarder till holdingbolagen. Det är det enda som återstår av
            konkreta förslag från Axel Darvik.
          </note>
          <note>
            Jag vill gärna fortsätta diskussionen om hur vi kan jobba vidare
            med att få de mindre företagen att bli bättre behandlade av universiteten
            och själva bli mer nyfikna på vad som pågår vid universiteten.
            Det jobbar vi med hela tiden, men det behövs fler idéer, mer drivkraft
            och fler goda krafter bakom.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 2004/05:321 om avskaffande av straffmyndighetsåldern
          </note>
          <note type="speaker">
            Anf. 33 Justitieminister THOMAS BODSTRÖM (s):
          </note>
          <note>
            Fru talman! Tobias Billström har frågat mig vilka åtgärder jag
            avser att vidta för att säkerställa att kampen mot ungdomsbrottsligheten
            inte hindras av straffmyndighetsålder samt vilka åtgärder jag
            avser att vidta för att säkerställa att minderåriga under 15 år
            inte används som bulvaner eller redskap för äldre kriminella.
          </note>
          <note>
            Det är en av huvuduppgifterna för kriminalpolitiken att förhindra
            att barn och unga hamnar i kriminalitet eller utsätts för brott.
            I december överlämnade Ungdomsbrottsutredningen sitt betänkande
            Ingripanden mot unga lagöverträdare . Utredningens förslag är
            nu ute på remiss.
          </note>
          <note>
            När det gäller barn under 15 år som begår brott har utredningen
            bland annat föreslagit att socialtjänstens kontaktmannastöd utvecklas
            så att en särskilt kvalificerad kontaktperson ska kunna utses.
            Att en vuxen person följer och stöttar den unge på nära håll är,
            enligt min uppfattning, ett bättre sätt att hantera barn under
            15 år som begår brott än en sänkning av straffmyndighetsåldern.
          </note>
          <note>
            Straffrättsliga ingripanden mot unga människor måste anpassas
            till den unges brist på mognad, begränsade erfarenhet och särskilda
            förhållanden. Samhällets särbehandling av unga lagöverträdare
            har en lång tradition och bred förankring i vårt land, och jag
            ansluter mig till det synsättet.
          </note>
          <note>
            Detta innebär inte att samhället inte vidtar åtgärder när barn
            och unga begår brott. En brottsutredning kan äga rum, och det
            kan också bli fråga om en så kallad bevistalan i domstol. Vidare
            ska tvångsomhändertagande för vård beslutas om den unge utsätter
            sin hälsa eller utveckling för en påtaglig risk att skadas genom
            bland annat brottslig verksamhet. Även medling, som inte är kopplad
            till straffmyndighetsåldern, har ett stort pedagogiskt värde och
            kan också vara positivt för brottsoffret.
          </note>
          <note>
            När ungdomar begår brott måste samhället ingripa snabbt och resolut.
            Det är min fasta övertygelse att det i första hand är socialtjänstens
            ansvar att hantera barn och unga som begår brott. Regeringen har
            tillkallat en parlamentarisk kommitté som ska göra en samlad analys
            av den sociala barn- och ungdomsvården och föreslå de förändringar
            som kan behövas. Uppdraget ska redovisas under 2005.
          </note>
          <note>
            Polisens arbete med ungdomar är en viktig del i det brottsförebyggande
            arbetet. Polisen kan därigenom förhindra nyrekrytering till så
            kallade kriminella karriärer.
          </note>
          <note>
            Jag vill också framhålla betydelsen av den allmänna välfärdspolitiken.
            Vi måste fortsätta att se till helheten och satsa på goda uppväxtvillkor
            för barn och ungdomar, stöd till familjer med otillräckliga sociala
            och ekonomiska resurser, en bra skola och en ambitiös integrationspolitik.
            Det är endast en bred politik, tillsammans med särskilda åtgärder
            inom kriminalpolitiken, som leder till att färre ungdomar börjar
            begå brott och att färre ungdomar utnyttjas och blir brottsoffer.
          </note>
          <note type="speaker">
            Anf. 34 TOBIAS BILLSTRÖM (m):
          </note>
          <note>
            Fru talman! Jag vill först och främst tacka justitieministern
            för svaret samt konstatera att jag av flera olika anledningar
            definitivt inte är nöjd med det.
          </note>
          <note>
            Det är viktigt att slå fast ett par saker. Å ena sidan är syftet
            med den här debatten inte att visa att det skulle vara rätt att
            sätta tolvåringar i fängelse. Det är inte något som vare sig individen
            eller samhället skulle vara betjänt av. Å andra sidan finns det
            en viktig aspekt på det problem jag vill peka på, nämligen åldersgränsen
            i sig. När vi fick den första straffmyndighetsåldern omkring år
            1864 såg samhället väsentligt annorlunda ut jämfört med vad det
            gör i dag. Men enbart de senaste 1015 åren har hjulen snurrat
            fortare och fortare, och det återspeglas i samhällslivet. Gränsen
            mellan att vara barn och inte vara barn är inte lika knivskarp
            som den var tidigare. Tyvärr återspeglas detta naturligtvis också
            i brottsstatistiken. År 2001 var antalet ungdomsbrott i min valkrets
            Malmö 1 144. Förra året var siffran 2 180. Det är en ökning med
            nästan 50 %.
          </note>
          <note>
            Bakom varje siffra döljer sig naturligtvis något mer. Den väskryckta
            gamla damen som inte längre vågar gå ut. Den svenske killen som
            rånas av ett ungdomsgäng bestående av trettonåriga utländska killar
            och som sedan grips av ett irrationellt hat mot alla som har en
            annan hudfärg än han själv. Även enskilda barn som anlitas av
            narkotikalangare för att vara bulvaner. De kan inte dömas för
            de brott de begår. Det blir ett samtal med socialsekreteraren
            och sedan ut på gatan igen.
          </note>
          <note>
            För mig är det uppenbart att straffmyndighetsåldern har spelat
            ut sin roll. Det skiljer mig från ministerns uppfattning. Det
            finns tre grunder för att plocka bort den, och det är grunder
            som jag är intresserad av att höra justitieministerns kommentarer
            kring.
          </note>
          <note>
            Jag har redan nämnt samhällsutvecklingen och den möjlighet som
            finns att i dag använda barn som bulvaner. Hur ska man effektivt
            kunna skydda barn från att utnyttjas så länge som rättsprocessen
            faktiskt inte omfattar dem? En tredje anledning till att avskaffa
            straffmyndighetsåldern är den rättsosäkerhet som uppstår när man
            ska bedöma åtgärder som är kopplade till brottets grad och till
            den enskildes mognad.
          </note>
          <note>
            I somras krossades 600 fönster på Rosengårdsskolan i Malmö till
            en kostnad av 1 miljon kronor. Fortfarande har ingen kunnat gripas
            trots att polisen har namn på dem som är misstänkta. Människor
            vågar helt enkelt inte vittna. Anledningen till det är förmodligen
            att de som begått brottet är under 15 år. Därmed vågar inte eventuella
            vittnen lita på att de misstänkta inte kommer att vara på fri
            fot igen inom några veckor om de grips. Att avskaffa straffmyndighetsåldern
            skulle kunna underlätta det polisiära arbetet avsevärt.
          </note>
          <note>
            Sedan var det frågan om påföljden.
          </note>
          <note>
            Påföljden ska givetvis alltid avpassas av domstol med stöd av
            den profession som finns tillgänglig. När domstolen beslutar om
            påföljden efter brottet ska det självfallet finnas ett helt batteri
            av åtgärder att ta till, alltifrån slutna anstalter till samhällstjänst,
            till vård inom socialtjänsten, till elektroniska fotbojor en fullständigt
            tänkbar tanke. Själva processen i domstolen är faktiskt också
            en del av straffet. Det är något som i dag inte äger rum om det
            bara är de sociala instanserna som ska göra jobbet.
          </note>
          <note>
            Föräldrarnas ansvar är självfallet helt avgörande. För den förälder
            som för första gången tvingas uppträda i en rättssal tillsammans
            med sitt barn börjar kanske varningsklockorna att ringa på ett
            sätt som de inte har gjort tidigare. Det är kanske inte för första
            gången men förhoppningsvis inte heller för sista gången.
          </note>
          <note>
            Ajournering
          </note>
          <note>
            Kammaren beslutade kl. 13.54 på förslag av andre vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            12 § Statsministerns frågestund
          </note>
          <note type="speaker">
            Anf. 35 TALMANNEN:
          </note>
          <note>
            Det är nu dags för statsministerns frågestund. Först kommer företrädare
            för var och en av riksdagsgrupperna att ställa frågor. Därefter
            har ett stort antal övriga talare anmält sig.
          </note>
          <note>
            Moralen i arbetarrörelsen
          </note>
          <note type="speaker">
            Anf. 36 FREDRIK REINFELDT (m):
          </note>
          <note>
            Herr talman! Ledamoten Ola Rask är i många människors tankar
            dessa dagar och väcker nya frågor om moral i arbetarrörelsen.
            Jag ska inte hävda att något parti skulle vara fritt från att
            ha enskilda ledamöter, förtroendevalda, som kan missköta sig.
          </note>
          <note>
            Det som jag tyckte väckte frågor var gårdagens kommentarer från
            den socialdemokratiska ledningen. Jag tyckte att Göran Persson
            förminskade betydelsen av det som har hänt och sade nej till den
            granskningskommission som många LO-medlemmar i går, åtminstone
            i TV, sade sig vilja se. Än värre tycker jag att Marita Ulvskogs
            besked var, att det fanns något slags kollektiv skuld och att
            om man bara granskade tillräckligt såg det likadant ut i alla
            partier. Det menar jag är en helt orimlig utgångspunkt och slutsats.
            Den som har makt är ju den som kan missbruka makt, och den som
            saknar makt har ju svårare att ägna sig åt maktmissbruk.
          </note>
          <note>
            Jag menar att det som vi ser är effekter av långvarigt maktinnehav
            som leder till en typ av möjligheter att missbruka makt som gör
            att socialdemokratin har ett särskilt ansvar att gå djupare och
            att inte ta lätt på detta. Jag skulle vilja att statsministern
            funderade om när det gäller detta jämfört med i går.
          </note>
          <note type="speaker">
            Anf. 37 Statsminister GÖRAN PERSSON (s):
          </note>
          <note>
            Herr talman! Jag tror inte att det handlar om maktinnehav eller
            oppositionsroll. Jag tror att det handlar om mänskligt tillkortakommande
            och ibland om ren dumhet och dåligt omdöme.
          </note>
          <note>
            Om det bara var maktinnehavet som det handlade om skulle vi enbart
            se socialdemokrater i den här raden. Några av dem som har begått
            de största misstagen och de grövsta dumheterna tillhör ju Fredrik
            Reinfeldts parti och har varit ledamöter här i riksdagen. Det
            är inte därför att de har haft makt. I deras fall är det kanske
            därför att de inte har haft makt, vad vet jag? Men det duger inte
            som förklaring.
          </note>
          <note>
            Individen har ett ansvar. Vi alla har ett ansvar. Och vi får
            se till så att vi på den här punkten skärper oss rakt över. Jag
            ska ta mitt ansvar. Jag förutsätter att Fredrik Reinfeldt tar
            sitt i sitt parti.
          </note>
          <note type="speaker">
            Anf. 38 FREDRIK REINFELDT (m):
          </note>
          <note>
            Herr talman! Det är min avsikt att göra det. Det blir lite otydligt
            när Göran Persson säger att han är beredd att ta sitt ansvar om
            det inte fylls med ett innehåll. Vad består det då i? Även Göran
            Persson gör sig här till tolk för ett synsätt om att detta finns
            i alla partier.
          </note>
          <note>
            Låt mig nämna ett nummer av Byggnadsarbetaren från oktober förra
            året. Det är en tidning som jag naturligtvis läser med stort intresse.
            Där meddelas att man kan höra av sig och dela med sig sina tankar
            och idéer till Byggnads riksdagsmän. Här finns tydligen underlag
            för ett åttonde riksdagsparti som består av Byggnads riksdagsmän.
            De är till och med i bild. Det är sex karlar i sina bästa år.
            Det visar sig att det till och med finns åtta socialdemokratiska
            riksdagsledamöter som är Byggnads riksdagsmän.
          </note>
          <note>
            Jag vill bara påpeka att jag tror att den typen av synsätt, att
            man inte företräder sina väljare utan att man har uppdrag från
            ett fackförbund, också påverkar just hur man utnyttjar makt när
            man har möjlighet.
          </note>
          <note>
            Att hävda att detta ser likadant ut i alla partier är att göra
            det väldigt enkelt för sig snarare än att ta sitt ansvar och berätta
            hur arbetarrörelsen ska förändra bland annat det synsätt som kommer
            till uttryck i Byggnadsarbetareförbundets tidning.
          </note>
          <note type="speaker">
            Anf. 39 Statsminister GÖRAN PERSSON (s):
          </note>
          <note>
            Herr talman! Jag säger inte att det ser likadant ut i alla partier.
            Jag säger att det finns i alla partier. Och jag säger att frågeställarens
            parti kanske är hårdast drabbat av alla. Det var bara så, och
            det står jag för. Det innebär inte att vi är utan skuld tvärtom.
            Vi har all anledning att ta denna diskussion seriöst och djupt.
            Dessutom förstår jag att för den som inte är uppvuxen i arbetarrörelsen
            känns det konstigt att man också har ett mandat som inte bara
            utgår från väljarna det är det självklara mandatet utan från kamrater
            som har drivit valkampanj för en på arbetsplatser och i byggfuttar.
            Sådant är inget konstigt för oss som kommer från ett arbetarparti.
          </note>
          <note>
            Äldrepolitiskt program
          </note>
          <note type="speaker">
            Anf. 40 MARIA LARSSON (kd):
          </note>
          <note>
            Herr talman! Det finns en gemensam nämnare mellan statsministern
            och mig. Vi fyller nämligen år på samma dag. Vi blir ett år äldre
            för varje år.
          </note>
          <note>
            Äldrefrågorna är viktiga för oss kristdemokrater. Och på lördag
            kommer vi att presentera ett nytt seniorpolitiskt program som
            inkluderar vård- och omsorgsfrågor men också hur äldre ska kunna
            leva ett aktivt liv i arbetslivet och i samhällslivet.
          </note>
          <note>
            I valrörelsen 2002 lovade Socialdemokraterna 10 000 fler äldrebostäder.
            Ett år efter valet hade det blivit 5 000 färre enligt regeringens
            egna siffror.
          </note>
          <note>
            Förre socialministern Lars Engqvist lovade 2003 att ta fram ett
            äldreprogram. När kommer detta äldrepolitiska program, och vart
            har äldrebostäderna tagit vägen?
          </note>
          <note type="speaker">
            Anf. 41 Statsminister GÖRAN PERSSON (s):
          </note>
          <note>
            Herr talman! Jag blev riktigt förskräckt. Jag trodde att Maria
            Larsson skulle säga att vi var födda samma år dessutom. Det hade
            varit fullständigt ologiskt. Men man hämtar sig.
          </note>
          <note>
            Nej, beträffande äldreprogram kommer vår partikongress i höst
            att ha denna fråga som en av sina stora frågor.
          </note>
          <note>
            Jag måste säga att jag tycker att det är viktigt att vi börjar
            nyansera debatten om de äldre. Jag brukar skämta med Bosse Ringholm
            och säga att han snart är pensionär men att han ser ut att vara
            40 år.
          </note>
          <note>
            Det är så vi har det just nu. Alltfler unga blir plötsligt 65
            år. De efterfrågar inga särlösningar. De vill kanske fortsätta
            att jobba. Hur hanterar vi en sådan önskan?
          </note>
          <note>
            Sedan har vi dem som har kommit upp en bit i åren och börjar
            få lite krämpor men som i huvudsak klarar sig själva. Det kanske
            är dem som vi ofta tänker på när vi talar om pensionärer.
          </note>
          <note>
            Sedan har vi dem som är riktigt sjuka och vårdkrävande. Det är
            någonting helt annat.
          </note>
          <note>
            Vi ska formulera en politik för alla dessa människor. Bostaden
            är viktig. Vi behöver bygga fler bostäder. Och vi är definitivt
            inte nöjda med resultatet.
          </note>
          <note type="speaker">
            Anf. 42 MARIA LARSSON (kd):
          </note>
          <note>
            Herr talman! Jag tackar för svaret. Jag tycker att det är ett
            litet problem att statsministern byter statsråd lika ofta som
            andra byter skjortor och att det ena statsrådet inte följer upp
            vad det andra har lovat. Men det är ytterst statsministerns ansvar
            att se till att givna löften hålls.
          </note>
          <note>
            Jag efterfrågade när äldreprogrammet kommer. Jag fick inget svar
            på den frågan.
          </note>
          <note>
            Om man är ute i en valrörelse och utlovar 10 000 äldrebostäder
            måste man naturligtvis arbeta för att hålla det löftet. Brutna
            löften urholkar förtroendet, naturligtvis för socialdemokratin
            men också för hela den politiska kåren.
          </note>
          <note>
            Kan statsministern nu lova mig och alla äldre som tittar på den
            här tv-sändningen att det utlovade äldrepolitiska programmet tas
            fram, inklusive de 10 000 äldrebostäderna, och att det görs i
            tid så att riksdagen kan ta ställning till det före valet 2006?
          </note>
          <note type="speaker">
            Anf. 43 Statsminister GÖRAN PERSSON (s):
          </note>
          <note>
            Herr talman! Det som sades om att byta statsråd som man byter
            skjorta var lite vårdslöst sagt. Jag kan berätta för Maria Larsson
            och resten av kammaren att när Lars Engqvist avgick var han den
            socialminister som hade suttit längst i Europa. Så gick det med
            den skjortan.
          </note>
          <note>
            Visst ska vi ha ett äldreprogram självklart. Vi ska också ha
            bostäder åt de äldre självklart. Vi har fått fart på bostadsbyggandet
            nu. Det är en av de stora framgångar som den här mandatperioden
            kommer att resultera i, att vi når målet vad gäller bostadsbyggnation.
            Det gäller också att inom den gruppen få fram tillräckligt många
            bostäder åt de äldre. Vi arbetar med den saken. Jag är definitivt
            inte nöjd med resultatet.
          </note>
          <note>
            Bredbandsutbyggnaden
          </note>
          <note type="speaker">
            Anf. 44 MAUD OLOFSSON (c):
          </note>
          <note>
            Herr talman! År 2001 skakade Björn Rosengren och Ilmar Reepalu
            hand på att de skulle bygga ut bredband i hela landet. Kommunerna
            tog på sig en del av ansvaret för att bygga dessa bredband trots
            att de har många andra åtaganden som skola, vård och omsorg. Staten
            lovade pengar, och man sade att det var det bidrag som staten
            skulle stå för om kommunerna tog på sig ansvaret för att teckna
            avtal, gräva och göra det som behövdes.
          </note>
          <note>
            Nu pågår denna utbyggnad. Avtal är tecknade, och arbetet pågår.
          </note>
          <note>
            I december 2004 säger regeringen: Ni kommer inte att få några
            pengar för år 2005. Göran Persson har ju varit kommunalråd, så
            han vet när budgetar fastslås någon gång på hösten, i november
            december. Att i det läget i en kommun få reda på att man inte
            kommer att få några pengar för år 2005 för den här utbyggnaden
            är en väldigt bekymmersam situation.
          </note>
          <note>
            Ilmar Reepalu säger att det här är ett avtalsbrott därför att
            man från kommunernas sida har uppfattat att det finns ett avtal
            mellan stat och kommun. Jag undrar om statsministern delar uppfattningen
            att det här är ett avtalsbrott.
          </note>
          <note type="speaker">
            Anf. 45 Statsminister GÖRAN PERSSON (s):
          </note>
          <note>
            Herr talman! Ropen skalla: Bredband åt alla och digital allemansrätt.
            Det var vad som sades från den här talarstolen för fyra år sedan.
            Drivande i den kampen var din företrädare Lennart Daléus.
          </note>
          <note>
            Det var ett bra program som Björn Rosengren förhandlade fram,
            och det var en stor satsning som gjordes där kommunerna var en
            viktig aktör.
          </note>
          <note>
            Ja, det är sant. Vi har inte fullföljt avtalet i den delen att
            vi betalar ut pengar år 2005. De kommer år 2006. Jag tror att
            det handlar om 500 miljoner. Detta är ett brott mot den uppgörelse
            vi har träffat ja men satt i relation till de andra resurser vi
            tillför kommunerna och att pengarna kommer på andra sidan årsskiftet
            tror jag nog att det är uthärdligt för kommunsektorn.
          </note>
          <note>
            Det är en ovanligt bra stämning ute i kommunerna just nu därför
            att vi börjar få ordning på den kommunala ekonomin. Vi kommer
            att klara bredband också, så ropen kommer också att skalla: Bredband
            fick alla.
          </note>
          <note type="speaker">
            Anf. 46 MAUD OLOFSSON (c):
          </note>
          <note>
            Herr talman! Den bild som Göran Persson ger av kommunerna tror
            jag inte delas av undersköterskor med låga löner, vårdbiträden
            som går på knäna och lärare som har stora klasser och barnomsorgsgrupper
            med väldigt många barn. Jag tror inte att de har nämnda bild av
            ekonomin i kommunerna. Det behövs verkligen resurser för att kunna
            klara de åtaganden som är lagstadgade för kommunerna. Att ovanpå
            det på kommunerna lägga också den infrastrukturutbyggnad som egentligen
            borde ligga på staten tycker jag är i grunden fel.
          </note>
          <note>
            Hade vi fått bestämma då hade digital allemansrätt just handlat
            om att staten skulle ta infrastrukturinvesteringarna, medan kommunerna
            får stå för den basservice som finns så nära människorna och som
            är så viktig. Det är därför som det är så allvarligt när regeringen
            tar så lätt på att man bara drar in de här miljonerna. Det försvårar
            för kommunerna att göra de bra sakerna vård, omsorg och skola,
            alltså det som finns nära människorna. Det är också det som är
            det stora bekymret när staten abdikerar från sin roll när det
            gäller att bygga infrastruktur.
          </note>
          <note type="speaker">
            Anf. 47 Statsminister GÖRAN PERSSON (s):
          </note>
          <note>
            Herr talman! För att sortera upp detta är det på det här viset:
            Den satsning som vi gör från statens sida på kommunsektorn riktar
            sig till kommunernas allmänna utgifter för vård, skola och omsorg.
            Det är inte några hundra miljoner, utan det är miljardbelopp.
            Det är tiotals miljarder som har satsats genom åren och inte minst
            inför kommande år. Det gör vi, och det gör vi därför att vi möter
            dessa undersköterskor, dessa lärare och dessa ungdomsgårdsföreståndare
            som vill ha bättre resurser.
          </note>
          <note>
            Samtidigt ska det klaras av med bibehållna statliga finanser
            som är i ordning. Därför får vi ibland skjuta en utbetalning över
            årsskiftet. Det har vi gjort här. Jag skäms inte ett dugg för
            detta. Det omvända skulle jag däremot ha skämts för att vi hade
            betalat de 500 miljonerna men inte fått fram de 5, 6, 7, 8, 9
            miljarderna. Så ser prioriteringen ut först barnen, skolan och
            de äldre och sedan också bredband åt alla.
          </note>
          <note>
            Finansiering av kvinnojourerna
          </note>
          <note type="speaker">
            Anf. 48 PETER ERIKSSON (mp):
          </note>
          <note>
            Herr talman! Statsministern, frihet är det bästa ting som sökas
            kan all världen kring. Ungefär så sade väl, om jag minns rätt,
            en biskop från Strängnäs för ett tag sedan.
          </note>
          <note>
            En av de största frihetsfrågorna i Sverige i dag handlar om kvinnofrid,
            om mäns våld mot kvinnor. Det är knappast frihet att inte ens
            kunna känna trygghet i sitt eget hem.
          </note>
          <note>
            En fråga som jag också tycker att vi har varit väldigt dåliga
            på att lösa är den om att hantera kvinnojourerna och skyddet för
            kvinnor som drabbas av misshandel och våld.
          </note>
          <note>
            Miljöpartiet lade i går fram ett förslag om hur vi långsiktigt
            skulle kunna finansiera kvinnojourerna och hjälpa till med en
            basfinansiering för det ideella arbete som sköts runtom i Sverige
            och också trycka på kommunerna med en skarpare lagstiftning för
            att tvinga dem att ta ett större ansvar. Efter vad jag förstår
            har Vänsterpartiet redan sagt att man stöder förslaget. Jag undrar
            om också Socialdemokraterna är med på det här tåget.
          </note>
          <note type="speaker">
            Anf. 49 Statsminister GÖRAN PERSSON (s):
          </note>
          <note>
            Herr talman! Jag har ingen annan mening än Peter Eriksson på
            denna punkt tvärtom! Det finns all anledning för samhället att
            ta ett samlat ansvar för finansieringen av dessa viktiga verksamheter
            och att göra det på ett sådant sätt att vi får täckning i hela
            landet och att kvaliteten bibehålls. Detta är oerhört viktigt.
          </note>
          <note>
            Ytterst är detta en fråga om grundvalarna i vårt samhälle: respekt
            för varandra, respekt för människors lika rätt och lika värde
            ett samhälle som biskop Thomas skulle ha talat om som ett samhälle
            för den som frihet rätt kan bära.
          </note>
          <note type="speaker">
            Anf. 50 PETER ERIKSSON (mp):
          </note>
          <note>
            Herr talman! Jag får tacka för det beskedet. Jag tycker att det
            var ett bra besked. Det bör förhoppningsvis kunna innebära en
            fördel både för dem som nu arbetar ideellt på kvinnojourerna och
            för alla de kvinnor som behöver ett bra arbete, en möjlighet till
            skydd en stor anledning för oss att återkomma med ännu fler förslag
            för att också se till att man inte behöver hamna i den situationen.
          </note>
          <note>
            Skattehöjning
          </note>
          <note type="speaker">
            Anf. 51 LARS LEIJONBORG (fp):
          </note>
          <note>
            Herr talman! Jag såg att statsministern har varit i Danmark,
            landet med världens näst högsta skatter. Där råder skattestopp.
            Det finns en bred politisk enighet om att skatterna inte kan höjas.
            Men nu har Socialdemokraterna i Sverige gått ut med att landet
            med världens högsta skatter, Sverige, ska få höjd skatt. Statsministern
            har tidigare talat om kommunalskattehöjningar om i storleksordningen
            810 kr. För en vanlig familj motsvarar det 3 0004 000 kr i månaden.
            Det är väldigt mycket pengar för nästan alla svenska familjer.
            Det blir ingen vårkappa till frun, som Göran Persson brukar säga,
            med sådana jättehöjningar.
          </note>
          <note>
            Vi är för skattestopp. Vi är nämligen övertygade om att det går
            att klara välfärden med andra metoder genom att fler kommer i
            arbete, genom att vi använder skattepengarna bättre.
          </note>
          <note>
            Det här blir en viktig valfråga. Ni lovar skattehöjningar. Vi
            lovar skattestopp. Men väljarna har rätt att få tydligare besked.
            Hur mycket får vi räkna med i skattehöjningar nästa mandatperiod
            om ni vinner valet?
          </note>
          <note type="speaker">
            Anf. 52 Statsminister GÖRAN PERSSON (s):
          </note>
          <note>
            Herr talman! Det är för tidigt att nu säga det; det beror på
            ekonomins utveckling. Men vi tänker inte försätta oss i samma
            läge som Folkpartiet och säga tvärnej till skattehöjningar därför
            att vi kan komma i lägen då det som är gemensamt vård, skola och
            omsorg också behöver ha kvalitetshöjningar som är större vid vissa
            tillfällen än vad vi unnar oss själva i privat konsumtion.
          </note>
          <note>
            Hur många flata tv-skärmar ska finnas runtomkring i villor, lägenheter
            och bostadsrätter, hur mycket mer ska vi ha av bilar och privat
            konsumtion och hur mycket ska vi satsa på det som är gemensamt?
            Det är frågan.
          </note>
          <note>
            Med det folkpartistiska beskedet som väl, misstänker jag, gäller
            för hela alliansen skattestopp är ett besked givet: I fortsättningen
            går allt till privat konsumtion. Det offentliga får ta del av
            det som man nu har och i den takt som kakan växer. Jag tror att
            detta är oerhört defensivt och farligt.
          </note>
          <note type="speaker">
            Anf. 53 LARS LEIJONBORG (fp):
          </note>
          <note>
            Herr talman! Statsministern talar om flata tv-skärmar. Men sanningen
            är att för väldigt många familjer i Sverige var pratet om årets
            julklapp väldigt hånfullt därför att för dem är inte någon flat
            tv-skärm för 15 000, 20 000, 25 000 kr över huvud taget ett realistiskt
            inköpsobjekt. Framför allt gäller det de mer än en miljon människor
            i det här landet som inte har arbete, som lever på bidrag. Där
            finns ett samband.
          </note>
          <note>
            Om vi går vidare och pressar upp världens högsta skattetryck
            ännu mer blir det ännu färre jobb. Då kommer ännu färre människor
            att få anställning. Frågan är om de någonsin kommer att kunna
            köpa en tv över huvud taget eller en kappa till frun, som Göran
            Persson brukar säga.
          </note>
          <note>
            Ser inte statsministern det som Mogens Lykketoft ser i statsministerns
            värld i Danmark? Ligger man på de nivåer som Sverige och Danmark
            ligger på är det inte möjligt att höja skattetrycket ytterligare.
            Vanligt folk klarar inte det.
          </note>
          <note type="speaker">
            Anf. 54 Statsminister GÖRAN PERSSON (s):
          </note>
          <note>
            Herr talman! Så har högern alltid sagt, eller rättare sagt sade
            högern alltid så fram tills för några månader sedan. Nu är det
            Folkpartiet som säger att det inte går att höja skatterna mer.
            Det har vi hört genom åren, och varje gång vi har höjt skatten
            har vi hamnat i den diskussionen. Likafullt har den privata plånboken
            fortsatt att bli tjockare.
          </note>
          <note>
            Hur ska vi ha det med kvaliteten på dagis? Hur ska vi ha det
            med kvaliteten i klassrummen, skolböckerna, bänkarna, lärarlönerna?
            Ska de inte få någonting i Folkpartiets Sverige, eller ska allt
            gå till dem som har råd att köpa dessa tv-skärmar? Det är de som
            klagar på skatten. Det är där högern hör hemma i dagens svenska
            politik. Det är sorgligt.
          </note>
          <note>
            Bostadsanvisningslag
          </note>
          <note type="speaker">
            Anf. 55 LARS OHLY (v):
          </note>
          <note>
            Herr talman! Jag välkomnar statsministerns besked att både Miljöpartiet
            och Socialdemokraterna nu ansluter sig till det förslag som Vänsterpartiet
            lade fram under motionstiden i höstas, nämligen att staten ska
            ta ett ansvar för finansieringen av kvinnojourerna.
          </note>
          <note>
            Mäns våld mot kvinnor visar sig varje dag. Effekten av det blir
            att kvinnorna får ta stöten. När det till exempel avslöjades att
            det kommunala bostadsföretaget MKB förde register över hyresgäster,
            före detta hyresgäster och eventuella blivande hyresgäster visade
            det sig att man också förde register över misshandlade kvinnor
            som man uteslöt från möjligheten av att hyra bostäder på grund
            av att deras män kunde ställa till bråk i trappuppgången.
          </note>
          <note>
            Jag tycker att erfarenheterna av skandalen med MKB borde leda
            oss till att fråga om vi inte ska införa en obligatorisk bostadsförmedling
            och en bostadsanvisningslag så att vi får en neutral part som
            fördelar bostäderna, så att vi inte har hyresvärdar som godtyckligt
            kan sätta upp olika regler och utesluta vissa människor från rätten
            till en bostad i deras bestånd. Vad tycker statsministern om det?
          </note>
          <note type="speaker">
            Anf. 56 Statsminister GÖRAN PERSSON (s):
          </note>
          <note>
            Herr talman! Jag tycker som samhällsbyggnadsminister Mona Sahlin,
            som redan i november månad förutskickade en översyn av just det
            som Lars Ohly nu tar upp. Den här diskussionen har två sidor.
            Vi upplever att vissa får lägenheter lättare än andra. Höstens
            debatter har ju handlat om den saken. Menar vi att det är ett
            problem att människor med kontakter lättare får lägenheter än
            andra måste vi ha ett svar på den frågan. Om svaret är detsamma
            som vi ger på den fråga som Lars Ohly ställer, nämligen att de
            som inte har kontakter också har svårt att få lägenhet, då är
            det dags att titta på bostadsförmedlingen igen. Vi får se om det
            är den vi ska använda oss av. Jag är inte alls främmande för det.
            Men den avskaffades en gång tiden därför att man sade att det
            här skulle marknaden lösa bättre. Återigen har vi kunnat konstatera
            att marknadens krafter inte alltid är logiska. Framför allt är
            de inte rättvisa.
          </note>
          <note type="speaker">
            Anf. 57 LARS OHLY (v):
          </note>
          <note>
            Herr talman! Fallet MKB visade att det också fanns inslag av
            etnisk diskriminering med registrering av hudfärd, religion, psykisk
            hälsa, hygien och annat. Jag tror att det är ett särfall. Jag
            tror att sådana register är väldigt ovanliga, men jag vet att
            fastighetsägare ibland tar sådana hänsyn som de definitivt inte
            ska ta när de fördelar de lediga bostäderna. Därför är den nuvarande
            lagen helt otillräcklig. Den talar om att man ska inrätta en bostadsförmedling
            om behov finns. Trots det finns det ingen bostadsförmedling i
            kommuner som Göteborg, Malmö och Uppsala. En skarpare bostadsanvisningslag
            och en obligatorisk bostadsförmedling tror jag skulle kunna ge
            ett skydd för de människor som i dag utestängs från bostadsmarknaden
            på ganska grumliga grunder av alltför många fastighetsägare.
          </note>
          <note type="speaker">
            Anf. 58 Statsminister GÖRAN PERSSON (s):
          </note>
          <note>
            Herr talman! Jag utesluter inte att Lars Ohly har rätt på den
            punkten. Vi ska titta på detta noggrant.
          </note>
          <note>
            Låt mig säga en sak till med anledning av frågan, en reflexion.
            Det finns många dystra inslag i MKB-fallet. Ett av de mest dystra
            är, tycker jag, att detta var ett allmännyttigt kommunalt bostadsföretag,
            vars syfte, ett av dem, är att se till att man ordnar bostadsförsörjningen
            för alla. Det finns ett socialt motiv till att vi ska ha ett sådant
            företag. Av den utveckling vi ser inom de allmännyttiga bostadsföretagen
            i storstäderna att döma har de ibland, tycker jag, svårt att leva
            upp till den sociala ambitionen. MBK är tyvärr, måste jag säga,
            det tydligaste exemplet så här långt, men jag är rädd för att
            det kan finnas fler.
          </note>
          <note>
            Ekonomisk hjälp till stormdrabbade skogsägare
          </note>
          <note type="speaker">
            Anf. 59 CLAES VÄSTERTEG (c):
          </note>
          <note>
            Herr talman! Jag tror att vi alla är medvetna om att den storm
            som drabbade södra Sverige har medfört att mycket virke ligger
            ute i skogen. Det ligger mellan 70 och 80 miljoner kubikmeter
            virke som måste tas om hand och som vi måste få ut ur skogen,
            inte minst för den enskilde skogsbrukarens skull med också med
            tanke på skogsindustrins betydelse för Sverige som nation.
          </note>
          <note>
            Därför är min fråga till statsministern: Är statsministern beredd
            att införa en lagringsersättning för detta virke när vi väl har
            fått det ut ur skogen? Är statsministern beredd att tillfälligt
            sänka dieselskatten för transporter och arbetsmaskiner i stormområdet?
          </note>
          <note type="speaker">
            Anf. 60 Statsminister GÖRAN PERSSON (s):
          </note>
          <note>
            Herr talman! Herr Västerteg kommer i morgon att få en presentation
            av Ulrica Messing av de förslag som regeringen har lagt med stöd
            av våra samarbetspartier. De innehåller de komponenter som du
            tar upp i din fråga plus ytterligare åtgärder. Det räcker inte
            med ett lagringsstöd, det räcker inte med att stimulera omhändertagandet
            i skogen och få ut virket. Det måste också diskuteras vad som
            kommer i nästa fas, återplantering, och vi måste diskutera hur
            de drabbade skogsägarna mer direkt ska kunna få ett stöd.
          </note>
          <note>
            Allt det arbetar vi med, och i morgon presenterar Ulrica Messing
            dessa förslag.
          </note>
          <note>
            Den transatlantiska länken
          </note>
          <note type="speaker">
            Anf. 61 HENRIK VON SYDOW (m):
          </note>
          <note>
            Herr talman! I natt höll den amerikanska presidenten sitt årliga
            tal till kongressen. Han gjorde det mot bakgrunden av ett år som
            har präglats av utrikespolitik. Fria val har nu hållits i tre
            regioner som sällan i modern tid har upplevt en så hoppfull och
            tydlig inledning på en demokratisk process. Det är helt klart
            många utmaningar som återstår, men i Afghanistan, Palestina och
            i Irak får nu demokratins idéer och praktik fäste när de tidigare
            har varit bekämpade och nedtrampade.
          </note>
          <note>
            Den här dagen inleder också den nya amerikanska utrikesministern
            Condoleezza Rice sin jungfruresa till åtta europeiska länder,
            till Israel och Västbanken.
          </note>
          <note>
            Mot den här bakgrunden vill jag fråga statsministern hur han
            kommer att agera i Sverige och i Europasamarbetet för att nu stärka
            den transatlantiska länken mellan Europa och USA.
          </note>
          <note type="speaker">
            Anf. 62 Statsminister GÖRAN PERSSON (s):
          </note>
          <note>
            Herr talman! Vi ska inte glömma valet i Ukraina. Det är nog också
            ett historiskt val av ett snitt som vi kommer att komma tillbaka
            till. Sedan kanske man ska vara försiktig med att bunta ihop valen
            och jämföra dem med varandra. De har olika bakgrund och olika
            historia i Irak, i Afghanistan och i de palestinska områdena.
          </note>
          <note>
            Vi har all anledning att ha en stark transatlantisk länk. Jag
            har varit en tydlig förespråkare för detta. Jag tror inte att
            det är de säkerhetspolitiska frågorna som kommer att vara de dominerande
            i det samarbetet i framtiden. Det har varit mycket byggt på Nato
            så här långt. Jag tror att det sakta klingar av som det bärande
            elementet i relationen EuropaUSA. Det blir mer ekonomiskt samarbete.
            Det kan också vara ett samarbete omkring att sprida demokratiska
            värderingar över världen. När vi kommer till den frågan är vi
            ofta överens om målet men inte alltid om metoderna.
          </note>
          <note>
            Det finns en nödvändig och riktig europeisk kritik av ett och
            annat i den amerikanska administrationens politik. Det tänker
            vi fortsätta med, men goda vänner och goda grannar kan också uttrycka
            sig tydligt gentemot varandra.
          </note>
          <note>
            Valet i Irak
          </note>
          <note type="speaker">
            Anf. 63 MARIAM OSMAN SHERIFAY (s):
          </note>
          <note>
            Herr talman! Jag hade tillfälle att för IPU, den interparlamentariska
            unionen, följa det irakiska valet i Stockholms län. Jag blev verkligen
            imponerad av valets genomförande. Jag fick en mycket positiv bild
            av valet i Sverige. Det var med stor glädje jag kunde se de irakiska
            väljarna för första gången utöva sin rösträtt.
          </note>
          <note>
            Min fråga är: Vad tror statsministern att valet kommer att innebära
            för möjligheten av en fredlig utveckling i Irak?
          </note>
          <note type="speaker">
            Anf. 64 Statsminister GÖRAN PERSSON (s):
          </note>
          <note>
            Herr talman! Vi hoppas alla och tror att detta är starten för
            någonting nytt. Det är vad vi hoppas. Det är naturligtvis ingen
            lätt uppgift att på grund av det valresultat som nu har kommit
            fram skapa en regering som har en arbetsduglig majoritet och som
            kan hantera alla de spänningar som finns inom det land som vi
            kallar för Irak.
          </note>
          <note>
            Det är oerhört viktigt att inse att det är en mycket svår tid
            som ligger framför oss. Utan ett val med ett högt valdeltagande
            som genomfördes på ett legitimt sätt hade processen varit omöjlig.
            Det var en första nödvändig förutsättning.
          </note>
          <note>
            För oss är det också viktigt att noga följa kurdernas situation.
            Det har vi i den svenska regeringen gjort genom åren, och det
            tänker vi göra också i fortsättningen. Väldigt många av de irakier
            som bor i Sverige har uttryckt uppfattningen att detta är viktig
            dimension, och det är en faktor som även kommer igen i europeisk
            politik.
          </note>
          <note>
            Det var en bra, en nödvändig och en löftesrik start. Nu gäller
            det att stötta dem som finns där så att detta blir möjligt att
            hantera också i framtiden.
          </note>
          <note>
            Begränsning av EU:s budget
          </note>
          <note type="speaker">
            Anf. 65 SVEN GUNNAR PERSSON (kd):
          </note>
          <note>
            Herr talman! Sveriges ståndpunkt i frågor om EU:s budget har
            under senare tid föranlett kommissionären att peka på att återflödet
            till landsbygdsutvecklingsprogram och regionalstöd till vårt land
            kommer att minska rejält, om Sveriges hållning vinner gehör.
          </note>
          <note>
            Jordbruket i Norrland, liksom i skogs- och mellanbygder, är ju
            starkt beroende av dessa stöd för att få kalkylen att gå ihop.
            Betesmarker och öppna landskap kräver stöd och uppbackning för
            att kunna bidra i jordbruksföretagets verksamhet.
          </note>
          <note>
            När statsministern driver frågorna om att begränsa EU:s budget
            har han säkert idéer om hur negativa konsekvenser i Sverige ska
            kunna hanteras. Handlar det om nya omfördelningar från andra jordbruksföretag
            eller reella tillskott i budgeten för att kompensera bortfallet?
            Kan statsministern lova att det inte blir någon ytterligare omfördelning
            inom jordbrukskollektivet, eller hur tänker han finansiera bortfallet
            av till exempel LBU-stödet?
          </note>
          <note type="speaker">
            Anf. 66 Statsminister GÖRAN PERSSON (s):
          </note>
          <note>
            Herr talman! Vi får väl se vad som faller bort. Det är en väldigt
            omfattande förhandling som nu startar där det kommer att skrämmas,
            hotas, lockas och pockas. Det är vad som ligger framför oss. Att
            redan nu säga vad som kommer att inträffa och inte inträffa är
            fel.
          </note>
          <note>
            Vår enkla utgångspunkt är följande: Om man begränsar EU:s budget
            och riktar pengarna till de sämst ställda i Europa kommer vi från
            svensk sida att få ett betydligt bättre ekonomiskt utfall än om
            EU:s budget expanderar fritt. Varför då? Jo, om EU:s budget skulle
            få expandera fritt växer vår svenska avgift så pass mycket mer
            än vad vi kan hoppas på att få tillbaka. Det blir som att betala
            tre fyra kronor för att få tillbaka en krona, och det är inte
            ens möjligt med den typ av ekonomisk logik som rådde i den regering
            som Sven Gunnar Persson en gång i tiden tjänade.
          </note>
          <note type="speaker">
            Anf. 67 SVEN GUNNAR PERSSON (kd):
          </note>
          <note>
            Herr talman! Jag vet inte om det var erfarenheten från ett tidigare
            replikskifte där frågeställaren inte fick någon ny replik som
            fick statsministern att slänga ur sig det sista.
          </note>
          <note>
            Min enkla fråga handlade om att kommissionären på ett tydligt
            sätt pekar på att återflödet blir starkt begränsat. Både statsministern
            och jag vet hur det ser ut i skogs- och mellanbygd och i Norrland
            för jordbrukets del. Därför vill jag ha ett löfte från statsministern
            om att jordbruket inte ska bli lidande av den svenska positionen
            i EU:s budgetförhandlingar.
          </note>
          <note type="speaker">
            Anf. 68 Statsminister GÖRAN PERSSON (s):
          </note>
          <note>
            Herr talman! Jag ger inga löften. Jag befinner mig dessutom i
            den prekära situationen att jag inte ska driva jordbrukets intressen
            från den här talarstolen, eftersom jag alldeles strax själv har
            en jordbruksfastighet. Jag ska se upp med den saken.
          </note>
          <note>
            Men det är ingen tvekan om att våra ekonomiska resurser växer
            i det ögonblick som vi kan begränsa omfattningen av EU:s budget.
            Så ser det ut.
          </note>
          <note>
            Hellre än att betala tre eller fyra kronor till Bryssel och få
            tillbaka en krona till Sverige, så varför inte betala kronan direkt
            i Sverige? Så enkel är logiken.
          </note>
          <note>
            Internationella brottmålsdomstolen
          </note>
          <note type="speaker">
            Anf. 69 HARALD NORDLUND (fp):
          </note>
          <note>
            Herr talman! År 1998 inrättades ICC, den internationella brottmålsdomstolen.
            Det måste ses som ett viktigt steg för folkrätten och för mänskliga
            rättigheter.
          </note>
          <note>
            Tyvärr har USA vägrat att skriva på Romfördraget på vilket ICC
            vilar. Och inte bara det: Det finns tydliga tecken på att USA
            undergräver ICC:s möjligheter att fungera. Möjligen kan man se
            ett samband mellan USA:s ovilja att pröva icke-våldsmetoder vid
            konfliktlösning och oviljan att stödja ett sådant projekt som
            ICC.
          </note>
          <note>
            Jag vill fråga statsministern: Vad gör vi från svensk sida för
            att påverka USA i ICC-frågan?
          </note>
          <note type="speaker">
            Anf. 70 Statsminister GÖRAN PERSSON (s):
          </note>
          <note>
            Herr talman! Harald Nordlund har rätt. ICC är en viktig byggsten
            i det internationella rättssystemet. När vi fick den institutionen
            var det en demokratisk regim i USA som inte hann ratificera konventionen.
            Den nya republikanska regimen har inte velat göra det.
          </note>
          <note>
            Vid varje tillfälle som vi möter amerikanska företrädare tar
            vi självfallet upp nödvändigheten av en amerikansk anslutning
            till konventionen. Så här långt och det vet ju Harald Nordlund
            lika bra som jag har dessa vädjanden och krav klingat ohörda.
            Men vi ska inte ge oss.
          </note>
          <note>
            ICC har kommit för att stanna, och amerikanerna kommer det är
            jag övertygad om att ansluta sig. Då får vi en rättsordning som
            blir mer täckande och som gör att uttrycket internationell rätt
            och folkrätt får en vidare mening och större legitimitet.
          </note>
          <note>
            SJ:s trafikeringsansvar
          </note>
          <note type="speaker">
            Anf. 71 OWE HELLBERG (v):
          </note>
          <note>
            Herr talman! SJ är numera ett lönsamt företag. Det beror dock
            inte på ökade utan snarare på minskade tågtransporter.
          </note>
          <note>
            SJ måste dessutom på ett flertal interregionala sträckor upphandla
            trafiken i konkurrens med andra tågföretag som ibland kör med
            mycket slitna tågsätt. Nu har det väckts krav från södra Sverige
            och från Norrland på att man vill ta över ytterligare sträckor
            där SJ har ensamrätt att bedriva trafik.
          </note>
          <note>
            SJ har inget tydligt trafikeringsansvar som till exempel den
            danska staten har lagt på DSB. SJ har bara ett tydligt lönsamhetskrav.
          </note>
          <note>
            Min fråga till statsministern blir då: Hur ser regeringen på
            SJ:s framtid? Är det inte dags att ge SJ ett tydligt trafikeringsansvar
            och satsa mer än 3 % av de medel som går till järnvägen på att
            upprätthålla tågtrafiken?
          </note>
          <note type="speaker">
            Anf. 72 Statsminister GÖRAN PERSSON (s):
          </note>
          <note>
            Herr talman! Det är sant. SJ ger ett överskott. Det är ju en
            händelse som är av en viss dignitet när den inträffar med tanke
            på den historia som vi har bakom oss.
          </note>
          <note>
            I det här läget har jag ingen som helst ambition att lägga ut
            nya åtaganden på SJ för att inteckna det klena överskott som man
            har lyckats att skrapa ihop. Bolaget måste naturligtvis konsolidera
            sig, det är viktigt.
          </note>
          <note>
            Samtidigt behövs det järnvägstransporter i hela landet. Det finns
            ett starkt regionalt rättvisekrav av sådant slag, men det behöver
            inte bäras av bolaget utan av en annan statlig aktör som kan handla
            upp och stödja icke lönsam trafik.
          </note>
          <note>
            Vi har valt den modellen, och jag ser ingen anledning att överge
            den. Jag gläds bara åt att SJ äntligen har fått loknosen ovanför
            vattenytan jag inser att det är en hopplös bild, men jag har ingen
            bättre att ta till just nu.
          </note>
          <note>
            Ersättningarna till näringslivets chefer
          </note>
          <note type="speaker">
            Anf. 73 HILLEVI LARSSON (s):
          </note>
          <note>
            Herr talman! Det har visat sig att ersättningarna till toppskiktet
            i svenskt näringsliv ligger i klass med USA:s näringslivs toppskick
            som är världsledande. Det finns negativa exempel till och med
            inom statliga sektorn. Vattenfalls styrelse fick dela på 25 miljoner
            kronor.
          </note>
          <note>
            Den högst betalade chefen i svenskt näringsliv har en lön som
            motsvarar ungefär 350 arbetares löner. Jag tror att detta är en
            negativ utveckling. Det handlar om mycket pengar som samlas hos
            ett fåtal personer. Framför allt sticker det i ögonen på och kan
            vara demoraliserande för vanliga arbetare.
          </note>
          <note>
            Min fråga till statsministern är: Hur ska vi bryta den negativa
            utvecklingen och kanske till och med ta ett steg tillbaka?
          </note>
          <note type="speaker">
            Anf. 74 Statsminister GÖRAN PERSSON (s):
          </note>
          <note>
            Herr talman! Det där är en viktig fråga. Dessa herrar, för det
            är i regel herrar, är normsättare för de herrar som finns strax
            intill dem, för det är i regel också herrar, som i sin tur är
            normsättare för de herrar som finns strax intill dem. Sedan sprider
            sig denna ovana att sätta orimliga löner och ge orimliga förmåner
            nedåt i organisationen. Till sist träffar de några som de inte
            har råd att betala på detta sätt, och då inträffar konflikten.
            Inte sällan är det kvinnor och inte sällan är det arbetare. Sedan
            begär man av dem att de ska klara sig på 2,1 procents lönelyft.
            Man säger: Gör ni inte det så kommer samhällsekonomin att haverera.
            Ni får jobba lite hårdare. De som finns däruppe jobbar hårdare
            om de får mer betalt. De som finns därnere jobbar hårdare om de
            får mindre betalt. Det är den obönhörliga logiken.
          </note>
          <note>
            Vi har ingen lagstiftningsmetod att tillgripa, utan här är det
            debatt, diskussion, starka fackliga organisationer och, tycker
            jag, också rimligen en diskussion bland aktieägare om det är rimligt
            att man använder företagens resurser på detta sätt som jag skulle
            hälsa med tillfredsställelse.
          </note>
          <note>
            Den konstnärliga friheten
          </note>
          <note type="speaker">
            Anf. 75 MARTIN ANDREASSON (fp):
          </note>
          <note>
            Herr talman! Allvarliga hot har riktats mot det nya Världskulturmuseet
            för att man har visat ett konstverk av en kvinnlig algerisk konstnär
            som kritiserar religiöst hyckleri kring sexualitet. Museet har
            nu beslutat att ta bort tavlan.
          </note>
          <note>
            Jag begär inte att statsministern ska kommentera just Världskulturmuseets
            beslut, men detta fall är tyvärr inte unikt. Jag vill peka på
            risken för att det bland våra museer och andra institutioner växer
            fram en rädslans kultur, där man inte vågar försvara den konstnärliga
            friheten också när den tar sig kontroversiella uttryck.
          </note>
          <note>
            Ramarna för yttrandefriheten ska inte dikteras av hot. Jag vill
            be statsministern beskriva vad regeringen tänker göra för att
            skydda den konstnärliga friheten från hot från extrema och antidemokratiska
            krafter.
          </note>
          <note type="speaker">
            Anf. 76 Statsminister GÖRAN PERSSON (s):
          </note>
          <note>
            Herr talman! Jag tror att det allra bästa skyddet i detta sammanhang
            är att göra som Martin Andreasson gör, att föra ett ordentligt
            samtal om saken. Jag tror inte att vi har brist på lagstiftning.
            Jag tror heller inte att vi har brist på ambition och en gemensam
            vilja; den finns där. Men ibland kan tystnaden vara skyddet för
            den som begår övergrepp, vet vi, i många andra sammanhang men
            också i dessa.
          </note>
          <note>
            Vi har haft några uppmärksammade fall där vi har haft en våldsam
            diskussion kring den konstnärliga friheten och dess gränser i
            förhållande till yttrandefrihet. Jag tycker att vi i Sverige så
            här långt har lyckats bevara och hävda den konstnärliga friheten.
            Men i det ögonblick vi tar den för given, ja då är den förlorad.
            Därför är Martin Andreassons fråga i sig det bästa skyddet för
            att det inte ska hända i framtiden.
          </note>
          <note>
            MKB:s sociala ansvar
          </note>
          <note type="speaker">
            Anf. 77 TOBIAS BILLSTRÖM (m):
          </note>
          <note>
            Herr talman! I sitt replikskifte med Lars Ohly tidigare sade
            statsministern att MKB, Malmö kommunala bostadsbolag, utgör ett
            exempel på ett allmännyttigt bolag som inte har tagit sitt sociala
            ansvar. Det anser jag är en i grunden felaktig beskrivning.
          </note>
          <note>
            Man ska med rätta kritisera den registrering som bolaget har
            ägnat sig åt. Men MKB var samtidigt det första kommunala bostadsbolag
            som inrättade kurser för att utbilda arbetslösa invandrarkvinnor
            till småföretagare i städbranschen. De har inrättat jobbakuter
            och gått in för att verkligen göra något åt de problem som finns
            i utsatta bostadsområden.
          </note>
          <note>
            Jag menar att det är farligt att bli så fördömande som statsministern
            faktiskt var i sitt inlägg när han sade att det här är ett exempel
            på ett bolag som inte tar sitt ansvar. Därför vill jag fråga om
            han är beredd att modifiera sitt uttalande vad gäller MKB här
            i kammaren.
          </note>
          <note type="speaker">
            Anf. 78 Statsminister GÖRAN PERSSON (s):
          </note>
          <note>
            Herr talman! Jag tror att de som har följt den här debatten delar
            min uppfattning. Det som MKB har gjort är förkastligt. Det är
            inte sådant som man förväntar sig att ett företag som har som
            målsättning att bedriva en social bostadspolitik ska ägna sig
            åt.
          </note>
          <note>
            Jag känner MKB:s historia, och den är stolt. Men det kapitel
            som nu har skrivits kommer inte att tas in i framtida historieböcker,
            kan jag försäkra.
          </note>
          <note>
            Sedan var min analys bredare än bara av MKB. Den handlade om
            de allmännyttiga bostadsföretagen i stort, som jag tycker har
            tappat sin sociala bostadspolitiska roll. De skulle kunna bygga
            mer och framför allt bygga för grupper som har lägre betalningsförmåga.
            Det vill jag se i Stockholm, i Göteborg och i Malmö. En sådan
            diskussion skulle jag hälsa med tillfredsställelse. På så sätt
            försvarar man också idén om ett allmännyttigt bostadsföretag med
            en social målsättning.
          </note>
          <note>
            Valet i Ukraina
          </note>
          <note type="speaker">
            Anf. 79 URBAN AHLIN (s):
          </note>
          <note>
            Herr talman! Jag skulle vilja börja med att tacka statsministern
            för två bra svar på frågorna om den transatlantiska länken och
            om valet i Irak och de demokratisträvanden som finns i regionen.
            Jag tänkte ge statsministern chansen att i sista minuten av den
            här matchen göra ett hat trick genom att ställa en tredje fråga
            som har med utrikespolitik att göra. Den gäller det som statsministern
            snuddade vid, valet i Ukraina.
          </note>
          <note>
            Jag tror inte att man kan överskatta betydelsen av vad ett demokratiskt
            och rikt land som Ukraina mitt i Europa kan ha för betydelse för
            Sverige, för Europeiska unionen och för Ryssland.
          </note>
          <note>
            Vi har en stolt tradition av att Sverige, också med statsministerns
            hjälp, har stött de baltiska länderna och Polen i deras demokratiska
            strävanden och deras transformering. Är statsministern beredd
            att ta samma initiativ, denna gång några mil österut?
          </note>
          <note type="speaker">
            Anf. 80 Statsminister GÖRAN PERSSON (s):
          </note>
          <note>
            Herr talman! Vad göras skall är allaredan gjort. I herredagsmän,
            reser icke så fort!
          </note>
          <note>
            Jo, det är gjort. Det gjordes under vårt ordförandeskap 2001.
            Då lyfte vi fram Ukraina som ett land som vi såg risk för att
            EU och Europa höll på att glömma. Det är ett stort europeiskt
            land med en väldigt strategisk betydelse, inte minst för ett av
            unionens stora medlemsländer, Polen, och därmed också för hela
            unionen.
          </note>
          <note>
            Det genomförda valet är löftesrikt. Det vänder Ukraina mot de
            västliga strukturerna, mot den övriga delen av Europa. Vi har
            all anledning att i alla europeiska sammanhang göra allt vad vi
            kan för att Ukraina ska få stöd i att fortsätta sin demokratiska
            utveckling och en utveckling mot en social marknadsekonomi.
          </note>
          <note>
            Det är ett stort land, av samma omfång och storlek som Frankrike.
            Det är ett land som på många sätt kommer att göra Europa rikare.
          </note>
          <note type="speaker">
            Anf. 81 TALMANNEN:
          </note>
          <note>
            Därmed är dagens frågestund med statsministern avslutad.
          </note>
          <note>
            Ajournering
          </note>
          <note>
            Kammaren beslutade kl. 14.47 på förslag av talmannen att ajournera
            förhandlingarna i väntan på justitieminister Thomas Bodström och
            fortsättningen på debatten om interpellation nr 321.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.58.
          </note>
          <note>
            13 § (forts. från 11 §) Svar på interpellation 2004/05:321 om
            avskaffande av straffmyndighetsåldern (forts.)
          </note>
          <note type="speaker">
            Anf. 82 ALLAN WIDMAN (fp):
          </note>
          <note>
            Herr talman! Jag har ofta uppfattat justitieministern som en
            vidsynt och framsynt man när det gäller att leda samhällets brottsbekämpning.
            Därför är jag lite besviken när han ganska enkelt avfärdar tankarna
            på en justering av straffmyndighetsåldern.
          </note>
          <note>
            År 1999 lades i det här landet ned 10 960 brottsutredningar på
            den grunden att gärningsmannen var under 15 år. Det innebär att
            ungefär var tionde brottsmisstänkt i det här landet inte uppnått
            straffmyndighetsåldern.
          </note>
          <note>
            Som Tobias Billström tidigare nämnde infördes den nuvarande straffmyndighetsåldern
            år 1864. Sedan dess är det mycket som har hänt. Den sexuella mognaden
            och umgänget med droger har generation efter generation sökt sig
            längre ned i åldrarna, och vi inbillar oss på 2000-talet här i
            Sverige att våra ungdomar är mer upplysta än dem som fanns när
            folkskolan var nyetablerad.
          </note>
          <note>
            Redan i slutet på 1980-talet uppskattade Jerzy Sarnecki på Brottsförebyggande
            rådet att den genomsnittliga brottsdebuten i Sverige för pojkar
            låg på tolv år. Jag delar justitieministerns uppfattning att mognad
            och erfarenhet måste vara en utgångspunkt när man bedömer straffmyndighetsåldern.
          </note>
          <note>
            De brott som begås av ungdomar handlar nästan uteslutande om
            stöld, skadegörelse och misshandel. Jag vill påstå, herr talman,
            att Sveriges 13-åringar vet att man inte får stjäla och att man
            inte får slå. Därför har jag sedan jag kom in i riksdagen upprepade
            gånger motionerat om just en översyn av straffmyndigheten. Det
            är glädjande för mig att konstatera att också mitt parti, Folkpartiet
            liberalerna, nu är på väg med förslag i samma riktning.
          </note>
          <note>
            Det handlar inte om att kasta 13-åringar i fängelse. Men kriminologerna
            både i Sverige och utomlands känner till det stora värdet av tidiga
            och tydliga reaktioner. Det finns i dag många exempel på att ett
            kriminellt beteende hos unga pojkar, och för den delen flickor,
            cementeras långt innan dess att de fyller 15 år. När en 16-åring
            i Rosengård i Malmö med kniv sticker ihjäl en annan människa är
            det inte det första brottet som han begår.
          </note>
          <note>
            Jag vet att justitieministern hänvisar till bättre insatser från
            det socialas sida. Sådana önskningar har framförts både av kommunala
            och av nationella politiker de senaste decennierna. Jag tror också
            att justitieministern och jag är överens om att de insatser som
            socialtjänsten gör i dag inte är tillräckliga. Jag tror att en
            konfrontation med polis, åklagare och målsägande inom ramen för
            en rättslig prövning på ett helt annat sätt skulle markera det
            allvar som samhället ser på brott med.
          </note>
          <note>
            Jag menar, herr talman, att den passivitet som kännetecknar vår
            syn på underåriga gärningsmän är det vuxna samhällets svek mot
            dessa gärningsmäns framtid.
          </note>
          <note type="speaker">
            Anf. 83 Justitieminister THOMAS BODSTRÖM (s):
          </note>
          <note>
            Herr talman! Det är intressant att jämföra med 1800-talet och
            se hur utvecklingen är i dag. Man blir faktiskt vuxen långt senare
            i dag än på 1800-talet. Då var man ute och arbetade när man var
            15 år. Den jämförelsen tycker jag inte var så bra.
          </note>
          <note>
            Jag tror inte heller att frågan om bulvaner, som jag är mycket
            väl medveten om kan förekomma, på något sätt är avhängig straffmyndighetsåldern.
            Det gäller att bryta kontakten på grund av helt andra saker.
          </note>
          <note>
            Inte heller tror jag att domstolar är rätt miljö för att tala
            med föräldrar och andra. Det är helt andra delar av samhället
            som ska stå för det, men det är nog så viktigt.
          </note>
          <note>
            Jag håller helt med om att det är viktigt med tydliga och snabba
            ingripanden för att stoppa ett brottsmönster. Men det är inte
            någonting som avgörs av straffmyndighetsåldern. Däremot ska det
            vara en bättre samverkan mellan polis, socialtjänst, skola och
            många andra. Vi får komma ihåg att detta är en social fråga i
            första hand.
          </note>
          <note>
            Jag har tre frågor tillbaka nu när jag har besvarat de här. Jag
            undrar om interpellanterna inte tror att det är framför allt ekonomiska
            och sociala skillnader som är orsaken till att ungdomar begår
            brott. Det vore förstås intressant att höra från Folkpartiet och
            Moderaterna vilken ålder ni i så fall skulle vilja sänka till.
            Det är ju 15 år i dag som bekant. När ni nu nämner kriminologer
            så vore det intressant att höra om ni har hört någon kriminolog
            förespråka det som ni säger att man ska sänka från 15 år ned till
            en lägre nivå?
          </note>
          <note>
            Det var mina frågor. Det ska bli intressant att höra vad ni har
            att svara på dem, mina herrar.
          </note>
          <note type="speaker">
            Anf. 84 TOBIAS BILLSTRÖM (m):
          </note>
          <note>
            Herr talman! Det finns två delar i den här debatten. Först gäller
            det frågan om var gränsen ska gå. Vi kan göra en jämförelse med
            de två pojkar som vid den här tiden förra året misshandlade ihjäl
            två kvinnor på Hallandsås. De stal deras bil och lämnade dem brutalt
            att frysa ihjäl i snön. Tio månaders åldersskillnad mellan de
            två mördarna gör att den äldre av dem får åtta års fängelse och
            den yngre fyra års sluten ungdomsvård enligt hovrättens dom. Är
            det rimligt att låta några få månader i ålder skilja mellan den
            som får fängelse och den som ska dömas till vård enligt LSU?
          </note>
          <note>
            Nu pratar vi om 15 års ålder i den här interpellationen, men
            jag tycker att detta är ett bra och talande jämförande exempel.
            Den ena pojken var 17 år när dådet begicks och han var 18 när
            han för första gången dömdes i tingsrätten. Är det försvarbart
            att det är födelsedatumet som ska avgöra, och inte karaktären
            på brottet eller brottslingen? Det tycker jag att justitieministern
            ska svara på, för det är det som hela debatten kretsar kring.
            Vad säger att 15 år är den knivskarpa gränsen, som han vill göra
            gällande?
          </note>
          <note>
            För att svara på justitieministerns fråga kan jag säga att jag
            inte vill ha någon gräns alls. Jag tycker att det ska vara helt
            och hållet upp till en prövning av mognaden hos den som har begått
            brottet. Vi ska inte hålla oss med någon gräns över huvud taget.
          </note>
          <note>
            Den andra delen handlar om påföljden. Vi kan alltid diskutera
            påföljder här i kammaren. Hur ska man kunna sätta in rätt vård
            och rätt behandling för att få någon att sluta begå brott? I det
            sammanhanget måste det också finnas en förståelse för att straffmyndighetsåldern
            i dag har spelat ut sin roll. Den är inte möjlig att använda sig
            av som norm för att avgöra vad som är rätt och vad som är fel.
            Det kan bara en individuell bedömning av rätten göra, och inte
            givna politiska hållpunkter. Det är bara då man kan få fram den
            korrekta bedömningen av mognaden.
          </note>
          <note>
            Sedan ska det självfallet finnas en uppsättning av åtgärder att
            ta till. Ja då, justitieministern vi kan diskutera vad det är
            som förmår unga människor att begå brott. Jag har ingenting emot
            att ta den diskussionen, men den hör inte riktigt hemma i sammanhanget
            med straffmyndighetsåldern.
          </note>
          <note>
            Jag har ingenting att invända mot vare sig medling eller insatser
            som inte handlar om anstaltsvård. Det tycker jag är alldeles utmärkta
            saker.
          </note>
          <note>
            Men den som är minderårig, och alltså inte ens straffmyndig,
            kan i dag inte lagföras. Man redovisas inte ens en gång i statistiken
            över misstänkta personer. Samhället har i dag synnerligen dåligt
            på fötterna för att hantera den som begår en brottslig handling
            som en myndig person skulle dömas för.
          </note>
          <note>
            Enligt en undersökning av ungdomsbrott här i Stockholm återföll
            90 % av de ungdomar som 1995 dömdes för våldsbrott inom fyra år.
            40 % av dessa hade sammanlagt minst nio lagföringar i slutet av
            år 1999. Återfallsfrekvensen är alltså betydligt högre bland dem
            som har blivit lagförda redan i 15-årsåldern än bland dem som
            lagfördes för första gången som 16-åringar. Ju tidigare man debuterar,
            desto större är alltså risken att fastna i kriminalitet. Är inte
            detta ett mycket starkt argument för att skicka varningssignaler
            tidigt?
          </note>
          <note>
            Ett problem med socialtjänsten, som justitieministern i dag återkommer
            till i sina svar här i kammaren, kommer fram när man samtalar
            med aktiva inom Brottsofferjouren. Jag har själv gjort det. Socialtjänsten
            fokuserar enbart på de kriminella ungdomarnas problembild. Det
            finns ingen kompetens för att adressera och försöka hantera den
            unge personens kriminalitet. Det gör att justitieministerns tvärsäkra
            kommentarer här i debatten blir lite besvärande. Han säger ju
            att det är hans fasta övertygelse att det i första hand är socialtjänstens
            ansvar att hantera barn och ungdomar som begår brott. 70 % av
            dem som hamnar där återfaller i brottslighet. Ska vi då skicka
            ännu fler människor till socialtjänsten?
          </note>
          <note>
            Jag delar inte den bedömningen. Jag tycker att det är mognadsgraden
            som ska avgöra påföljden genom en rättslig process där detta är
            ett element. Men det finns inget argument för att i dag undanta
            människor från en rättslig prövning. Vem som är ett barn är i
            dag så pass individuellt att det helt enkelt inte är bra för samhället
            att inte övergå till att också pröva detta individuellt. Häri
            ligger konflikten mellan min och ministerns olika uppfattningar.
          </note>
          <note type="speaker">
            Anf. 85 ALLAN WIDMAN (fp):
          </note>
          <note>
            Herr talman! Jag tror att det var Honoré de Balzac som en gång
            sade att lagen med sin majestätiska strävan efter likhet förbjuder
            såväl rik som fattig att tigga på gatan, sova under broarna och
            stjäla bröd.
          </note>
          <note>
            Jag är väl medveten om att de främsta förklaringarna bakom brottslighet
            i alla samhällen och i alla tider har varit sociala. Man kan titta
            på det faktum att svälten i Sverige i dag är tämligen begränsad
            och att behovet av brödstölder på fysisk grund därmed är något
            överflödiga. Då inser man, med den brottsstatistik som har förts
            och med den utveckling som har skett sedan till exempel 30-talet,
            att detta inte är en tillräcklig förklaring. Det räcker inte att
            bättra på välfärden. Det är säkert en del i detta. Men därtill
            måste också samhället inskärpa individernas ansvar för sina handlingar.
          </note>
          <note>
            Justitieministern säger: Jamen herregud folk jobbade ju mycket
            tidigare i mitten på 1800-talet än vad de gör i dag! Därmed skulle
            våra barn bli vuxna senare. Jag delar inte alls den uppfattningen.
            Jag menar att tonåringar i dag inte bara har fullt klart för sig
            vad som är rätt och vad som är fel i en straffrättslig mening;
            går man ut i Rosengård och pratar med dem så är de noga med att
            uppge att de verkligen inte har fyllt 15 år. Justitieministern
            måste väl också bli oroad över att vi har 13- och 14-åringar som
            springer runt i samhället och mer eller mindre rider på det faktum
            att de inte kan straffas för det de gör. Vill man ha vittnesmål
            om detta så finns det att få hos polismyndigheterna.
          </note>
          <note>
            Jag vill avsluta med att beakta en annan del av problematiken:
            Var tionde gärningsman kommer inte att bli utredd på grund av
            sin ålder. Det innebär också att vart tionde brottsoffer i det
            här landet får väsentligt sämre möjligheter att få ersättning
            av det allmänna för den skada som man har lidit. Brottsoffermyndigheten
            menar att detta är ett mycket stort problem. Även den problematiken
            skulle få en tydligare och bättre lösning om justitieministern
            ville, aldrig så lite, tänka nytt.
          </note>
          <note type="speaker">
            Anf. 86 Justitieminister THOMAS BODSTRÖM (s):
          </note>
          <note>
            Herr talman! Tack för svaren på några av mina frågor. Först har
            jag en kort sakupplysning. Om man döms till åtta års fängelse
            sitter man av fem år och fyra månader, och fyra år enligt LVU
            är fyra år. Skillnaden är alltså ett år och fyra månader. Om inte
            annat är det viktigt att nämna det för protokollets skull.
          </note>
          <note>
            Jag tyckte att det var intressant att höra att Tobias Billström
            inte ville ha någon gräns alls. Det var ett hederligt och modigt
            uttalande. Man kan naturligtvis raljera över att tre- och fyraåringar
            ska förekomma i förundersökningar, men jag förstår att det inte
            är det som Tobias Billström menar. Jag tror att det skulle bli
            ett mycket märkligt system där barn i väldigt låg ålder faktiskt
            kan hamna i domstol.
          </note>
          <note>
            Jag fick inte något svar från någon på frågan om det finns några
            kriminologer som förespråkar detta. Det är kanske de som bäst
            borde kunna uttala sig i den här frågan tillsammans med de människor
            som jobbar med barn och ungdomar, kuratorer, psykologer och andra.
            Jag har en viss erfarenhet eftersom jag har jobbat med dessa som
            advokat. Jag har aldrig träffat någon som har förespråkat att
            en lägre straffålder skulle vara lösningen.
          </note>
          <note>
            Däremot är det viktigt att man har tydligare gränser och att
            man markerar tidigt. Det kan man göra. De ungdomar på 15 eller
            16 år som jag jobbade med under 90-talet var egentligen inte heller
            rädda för domstolen, utan de var rädda för den möjlighet som finns
            för barn under 15 år, nämligen att man ska omhändertas enligt
            LVU. Då kan man bli inlåst, och det är ganska ingripande åtgärder
            som är en fråga för de sociala myndigheterna. Det är framför allt
            den frågan som är aktuell. Det handlar inte om huruvida man ska
            hamna i domstol eller inte.
          </note>
          <note>
            Det handlar inte om att man svälter eller inte, utan det är sociala
            och ekonomiska orsaker. Jag är övertygad om att ni också har varit
            i domstol och bevittnat detta. Men om man besöker flera domstolar,
            kanske 304050, ser man snart ett oerhört tydligt mönster, nämligen
            att det ligger sociala orsaker bakom, framför allt för de 13-
            och 14-åringar som hamnar i kriminalitet och droger. Man kan se
            att orsakerna många gånger är en trasig hemmiljö och att samhället,
            socialtjänsten och skolan, inte har samarbetat. Det här ett tydligt
            mönster. Det finns inget annat svar än att det viktigaste är att
            göra något åt de sociala orsakerna för att komma åt den här problematiken
            med ganska unga barn som tyvärr ibland hamnar i brottslighet.
          </note>
          <note type="speaker">
            Anf. 87 TOBIAS BILLSTRÖM (m):
          </note>
          <note>
            Herr talman! Justitieministern och jag har ju väldigt olika uppfattningar
            om det mesta. Det stör mig lite att han försöker att ta sig runt
            problemet med så enkla formuleringar som att prata om de sociala
            problemen. Vi kan ha långa och ingående diskussioner om detta
            i den här debatten. Han säger att detta inte skulle vara den viktigaste
            åtgärden. Nej, men det är en av de åtgärder som är nödvändiga.
            Maximal rättssäkerhet är vad som gäller. Jag anser att man bäst
            garanterar detta genom att göra en individuell bedömning av den
            som har begått ett brott, inte genom att upprätthålla åldersgränser
            som har tjänat ut sitt syfte därför att utvecklingen har sprungit
            om samhället.
          </note>
          <note>
            Justitieministern hänvisar till LVU, och det är också ett problem.
            Det skiljer sig från kommun till kommun hur man tillämpar detta.
            Samma sak gäller bevistalan som också anförs i justitieministerns
            svar till mig. Jag måste fråga ministern: Hur många gånger var
            du egentligen med om att bevistalan förekom under din tid som
            praktiserande advokat? Jag tror att det var väldigt begränsat.
            Det är ett begränsat antal gånger som bevistalan förekommer i
            våra domstolar. Vill man inte se att samhället ändras riskerar
            man att ohjälpligt hamna på efterkälken i brottsbekämpningen.
          </note>
          <note>
            Jag kan inte peka på en enskild kriminolog som säger att detta
            kommer att lösa alla problem. Jag menar att det som var rätt och
            riktigt 1905 inte med nödvändighet är funktionsdugligt eller ens
            bra 2005. Jag tycker att samhället har en plikt att skapa en ordning
            som garanterar rättssäkerheten och tryggheten för de enskilda
            och snabba svar på brott som begås av unga. Det tror jag att alla
            rättsforskare, och i grunden också alla politiker, i stor utsträckning
            är överens om.
          </note>
          <note>
            Justitieministern har i dag visat att han inte är intresserad
            av att möta den förändrade samhällsbild som vi som lagstiftare
            i dag möter. Det tycker jag är trist. Det är ett tydligt besked
            om varför Sverige kommer att behöva en uppdaterad rättspolitik
            inom det snaraste, och förhoppningsvis får vi det redan efter
            nästa års val.
          </note>
          <note type="speaker">
            Anf. 88 Justitieminister THOMAS BODSTRÖM (s):
          </note>
          <note>
            Herr talman! Jag tvivlar inte på Tobias Billströms engagemang
            och på att han tror på detta lösningen kan vara att sänka straffmyndighetsåldern.
            Jag är visst beredd att diskutera detta, och det gör vi just nu.
            Jag är beredd att diskutera det i andra sammanhang också. Jag
            tror helt enkelt inte på det. Jag tror inte att detta är lösningen.
            Jag kan bara konstatera att det inte handlar om kriminologer från
            1905 utan kriminologer från 2005. Jag har aldrig hört en enda
            kriminolog, kurator eller psykolog som arbetar med barn som säger
            att det vore en bra lösning att sänka straffmyndighetsåldern.
            Jag utesluter inte att det finns någon, men jag har i alla fall
            aldrig hört någon säga det.
          </note>
          <note>
            Det som är viktigt, utöver att komma till rätta med de sociala
            orsakerna, är att se till att barn och ungdomar inte kommer i
            kontakt med bland annat alkohol och narkotika. När det gäller
            narkotika är vi helt överens. Där är det ganska små skillnader
            mellan alla de sju partierna. Däremot är det stor skillnad när
            det gäller alkoholen.
          </note>
          <note>
            Jag vet inte Tobias Billströms inställning till alkohol, men
            jag är djupt oroad över Moderaternas inställning där de vill sänka
            åldersgränsen för inköp av alkohol och föreslår att man ska få
            köpa alkohol dygnet runt. Det drabbar också ungdomar. Det blir
            naturligtvis lättare även för ungdomar under 18 år att köpa alkohol
            om man sänker gränsen från 20 år till 18 år.
          </note>
          <note>
            Jag skulle vilja höra om Tobias Billström delar partiets uppfattning
            om att man ska sänka åldersgränsen för inköp av alkohol. Tobias
            Billström säger sig ju vara beredd att vidta de åtgärder som behövs
            för att minska brottsligheten. Vi ska komma ihåg att en majoritet
            av alla personer som begår våldsbrott är alkoholpåverkade. Då
            är det direkt fel väg att gå att sänka den gränsen och göra det
            lättare för människor att köpa alkohol.
          </note>
          <note type="speaker">
            Anf. 89 TALMANNEN:
          </note>
          <note>
            Justitieministern ställde en fråga till Tobias Billström. Jag
            medger också en avslutande replik från hans sida.
          </note>
          <note type="speaker">
            Anf. 90 TOBIAS BILLSTRÖM (m):
          </note>
          <note>
            Herr talman! Jag tackar för denna extravagans.
          </note>
          <note>
            Alkoholfrågan är viktig att diskutera, precis som narkotikafrågan.
            Men man kan inte sätta frågan om straffmyndighetsåldern i relation
            till frågan om en förändrad alkoholpolitik. Jag menar att de här
            två sakerna är helt separata. Min personliga uppfattning är att
            den alkoholpolitik vi har i dag är felaktig. Den leder nämligen
            till att vi skapar en situation där unga människor upplever alkohol
            som spännande och intressant.
          </note>
          <note>
            Justitieministern har flera gånger tidigare sagt att han är medveten
            om bulvanproblematiken. Den förekommer i dag också när det gäller
            alkoholen. Nere i Malmö finns det i dag människor som betalar
            dyra pengar för att kunna använda sig av 12- och 13-åringar som
            ombud för att lämna ut alkohol. Man är väl medveten om att om
            polis och sociala myndigheter griper de här ungdomar blir det
            detta samtal med socialsekreteraren och sedan ut igen.
          </note>
          <note>
            Då har man två alternativ. Man kan gå in för att försöka förändra
            den här politiken, och det gör jag och mitt parti. Det handlar
            om att ändra inställningen till alkohol, se till att vi blir av
            med den tabubeläggning som vi har och förändra de punkter som
            behöver förändras. Man kan också välja den politik som Socialdemokraterna
            har gjort under väldigt många år. Den leder till att polisens
            undersökningar i dag visar att i 50 % av närbutikerna i Malmö
            kan ungdomar i dag köpa alkohol svart. Det här är ett fenomen
            som sprider sig uppåt genom landet. Jag skulle inte blanda in
            alkoholpolitiken i den här diskussionen om jag vore justitieministern.
            Jag tycker inte att hans argumentation håller. Jag tycker att
            de här två sakerna ska hållas isär. Det är uppenbart att detta
            är en punkt där regeringens politik verkligen är mycket misslyckad.
          </note>
          <note>
            Överläggningen var härmed avslutad.
          </note>
          <note>
            14 § Svar på interpellation 2004/05:330 om förtroendet för polisen
          </note>
          <note type="speaker">
            Anf. 91 Justitieminister THOMAS BODSTRÖM (s):
          </note>
          <note>
            Herr talman! Rigmor Stenmark har frågat mig vilka åtgärder jag
            avser vidta för att människor i Sverige ska ha förtroende för
            poliskåren. Interpellationen är ställd mot bakgrund av den undersökning
            av samhällsservice som presenterades av Svenskt Kvalitetsindex
            den 24 januari i år.
          </note>
          <note>
            I ett demokratiskt land som Sverige utgör polisen en viktig symbol
            för trygghet. Det är därför glädjande att den svenska polisen,
            till skillnad från vad Rigmor Stenmark hävdar, har ett mycket
            högt förtroende hos medborgarna.
          </note>
          <note>
            Undersökningen av SKI behandlar inte allmänhetens förtroende
            för polisen. Det är en brukarundersökning som mäter kundnöjdheten
            hos personer som under 2004 haft direkt kontakt med respektive
            verksamhet. För polisens del handlar det om slumpvis utvalda brottsoffer
            som utsatts för tillgrepps- respektive våldsbrott och som har
            intervjuats via telefon.
          </note>
          <note>
            I undersökningen, där både företag och offentliga institutioner
            ingår, jämställer man brottsoffren med kunder för att kunna mäta
            hur nöjda de är med en viss service. Jag anser att det är en missvisande
            jämförelse. Den som råkar ut för ett bilinbrott och vänder sig
            till polisen kan svårligen jämföras med någon som till exempel
            ska hämta ut medicin från apoteket.
          </note>
          <note>
            Trots detta ska undersökningar som denna självklart tas på stort
            allvar. Jag förutsätter att polisen tar till sig denna information
            och använder den som ett led i den pågående förbättringen av brottsofferarbetet.
            Det är genom att ständigt förbättra myndigheternas verksamhet
            och anpassa den till medborgarnas krav som vi kan slå vakt om
            allmänhetens förtroende. Brottsoffrens förtroende för polisen
            är med stor sannolikhet nära kopplat till polisens förmåga att
            klara upp brott.
          </note>
          <note>
            Regeringen har under flera år gjort stora satsningar på polisen
            genom främst årliga anslagsökningar. Syftet med dessa är framför
            allt att öka antalet poliser och därigenom förbättra polisens
            förutsättningar att förebygga och utreda brott.
          </note>
          <note>
            Under mandatperioden kommer 4 000 poliser att utbildas. För femte
            året i rad ökar antalet poliser. I dagarna uppgår landets poliser
            till närmare 17 200 poliser. Det är en nettoökning med 1 100 poliser
            på bara några få år. De kraftiga resurstillskotten ger därmed
            polisen goda förutsättningar att bedriva sin verksamhet.
          </note>
          <note type="speaker">
            Anf. 92 RIGMOR STENMARK (c):
          </note>
          <note>
            Herr talman! Tack, justitieministern, för svaret. Men jag måste
            få kommentera det: Vad är det för skillnad mellan brukare och
            allmänhet? Man säger att undersökningen inte behandlar allmänhetens
            förtroende eftersom det är en brukarundersökning. Det gör ju inte
            saken på något sätt bättre snarare tvärtom. Är det så att man,
            när man har blivit ett brottsoffer, har ett dåligt förtroende
            för polisen så gör det ju inte saken bättre.
          </note>
          <note>
            Från Centerpartiet tycker vi att rättsväsendet är en huvuduppgift
            för den svenska staten. Centerpartiet anser därför att vi måste
            vara beredda att lägga ännu mer resurser på det här området i
            dag. Staten måste koncentrera sig på huvuduppgifterna, nämligen
            att upprätthålla ett effektivt polisväsende och ett väl utbyggt
            nät av domstolar i ett rättsväsende som samverkar.
          </note>
          <note>
            Det har alltför länge pågått en centraliseringsiver och ett storskalighetstänkande
            hos den socialdemokratiska regeringen, som vi nu ser verkan utav.
            Centerpartiets åsikt är den rakt motsatta. Vi anser att alla medborgare
            i vårt land, oavsett om de bor i stad eller på landsbygd, måste
            ha rätt till den här grundläggande servicen av en polis som är
            nära tillgänglig. Och jag skulle önska att justitieministern var
            lite tillgänglig för mig när jag pratar nu.
          </note>
          <note>
            Jag tycker att det här är viktiga frågor. Det handlar om att
            man ska ge hjälp och stöd till människor som har behov av det.
            Det handlar inte alltid om att lösa stora brott, även om vi senast
            i dag kan se att polisen lyckas med det, och det är bra. Men det
            handlar också om att man ska lösa småbrottslighet, och det handlar
            till exempel om att få hjälp i en nödsituation. Jag menar att
            polisen i dag inte har den möjlighet som vi i Centerpartiet önskar.
            Vi anser att polisväsendet måste vara tillgängligt, som jag sade,
            och de sammanslagningar som nu har skett av polisområden och distrikt
            har ju inte lett till att människor har fått ett ökat förtroende
            för polisen. Det går inte att bortförklara, ministern. Jag är
            ute mycket i verkligheten och möter människorna. De är förtvivlade.
          </note>
          <note>
            Justitieministerns tolkning av den här rapporten visar ju även
            att han på ett sätt stryker under det jag har sagt. Jag citerar
            direkt ur svaret: Trots detta ska undersökningar som denna självklart
            tas på stort allvar. Det tycker jag är bra. Jag tycker också att
            det är bra att ministern säger: Jag förutsätter att polisen tar
            till sig denna information och använder den som ett led i den
            pågående förbättringen av brottsofferarbetet. Det är genom att
            ständigt förbättra myndigheternas verksamhet och anpassa den till
            medborgarnas krav som vi kan slå vakt om allmänhetens förtroende.
          </note>
          <note>
            Ja, vi måste slå vakt om allmänhetens förtroende, men vi måste
            också slå vakt om människors trygghet. Men ministern, det fungerar
            inte i dag i samhället. Låt mig bara nämna situationen i mina
            hemtrakter i Norduppland. Vi skulle från Centerpartiet önska att
            det fanns en polis per tusen invånare. Det skulle innebära att
            det i Norduppland skulle finnas 50 poliser. Det gör det inte i
            dag. Det är ett så stort distrikt, ministern, och polisen finns
            inte tillgänglig alla tider på dygnet. Man har oftast bara en
            polisbil på natten som ska verka på ett jättestort område på uppåt
            20 mil. Det är ganska bra för dem som vill ägna sig åt brottslighet
            i Östhammar när polisen är uppe i Älvkarleby. Polisen hinner aldrig
            dit. Och folk har nu fått för sig att det inte ens lönar sig att
            ringa till polisen om man behöver akut hjälp. Man känner sig utlämnad
            och uppgiven.
          </note>
          <note>
            Jag undrar till sist: Vad tänker ministern göra för att medborgare
            i hela vårt land ska få tillbaka tryggheten? Kommer ministern
            att följa upp detta så att det finns polis i hela landet?
          </note>
          <note type="speaker">
            Anf. 93 VIVIANN GERDIN (c):
          </note>
          <note>
            Herr talman! Jag vill börja med att säga att jag instämmer med
            det som tidigare talare, Rigmor Stenmark, har sagt.
          </note>
          <note>
            Jag kände att jag så här i sista minuten ville hoppa in i den
            här debatten rörande förtroendet för polisen, därför att jag känner
            många poliser, jag ser hur de jobbar och jag tycker att de gör
            ett så bra jobb de kan under rådande förhållanden. Däremot känner
            jag inget förtroende för den politiska majoritet som beslutar
            om polisens förutsättningar för att jobba.
          </note>
          <note>
            Många gånger, i dialog med polis och med allmänhet, får jag frågan:
            Vilken inriktning har polisen? Vad är det som är prioriterat?
            Gör man rätt saker, och hur gör man de sakerna? Jag får också
            sådana synpunkter som att det inom polisen är väldigt noga med
            att fylla i en massa blanketter. Statistiken är jätteviktig, och
            man ägnar mer och mer tid åt det här. Och det är klart att om
            skrivbordsarbetet tar mer och mer tid så blir det mindre tid för
            det utåtriktade arbetet.
          </note>
          <note>
            Jag kommer från Värmland, och jag har lyft fram det här tidigare.
            Vi har haft en brottsvåg de senaste åren i mitt hemlän. Den har
            spritt sig, inte bara i tätorter och städer utan även ute på landsbygden.
            Vi har sett stölder, bankrån flera grova bankrån på samma ort
            har inträffat under ett och samma år bedrägerier och personrån.
            Bara för ett tag sedan åkte några brottslingar omkring med stöldgods
            i en kärra. Man kan förstå med stor säkerhet att det var stöldgods
            med tanke på vilka varor det var. Man ringer till polisen, och
            man får svaret: Vi har ingen att skicka.
          </note>
          <note>
            Tidigare har många människor varit rädda för att vistas utomhus
            med tanke på risken att råka ut för överfall och dylikt. Nu har
            det kommit en ny trend. Många människor blir utsatta för personrån
            i sina bostäder. Framför allt är det äldre människor.
          </note>
          <note>
            Alla dessa anmälningar leder i nästa steg inte till någonting,
            därför att man inte har resurser att avsätta. Det är klart att
            man känner en oerhört stor besvikelse när det är så här.
          </note>
          <note>
            Dessutom: Jag kommer från ett län som förra året hade ett överskott
            i sin budget inom polismyndigheten men också hade svårigheter
            att rekrytera poliser. Det var därför det här överskottet uppstod.
            I stället för att behålla överskottet och försöka rekrytera de
            poliser som man behöver blev man uppmanad att lämna tillbaka det.
            Då kan jag faktiskt inte förstå hur man här i riksdagen kan säga
            att man höjer anslagen till polismyndigheterna ute i länen. Det
            är faktiskt inte vad vårt län har fått känna av. Här har man i
            stället drabbats av mindre anslag, och detta knutet till att det
            har varit svårt att rekrytera poliser. Jag tror att samma förhållande
            råder i många andra skogslän. Kan man inte rekrytera poliser så
            tas pengar ur budgeten, och nästa år tar man ännu mer pengar om
            man har fått svårigheter att rekrytera nya. Detta kan sättas i
            samband med att vi också har en av landets högsta medelåldrar
            bland poliserna. Har man den här inriktningen så kommer vi så
            småningom, inom en tioårsperiod, att ha kanske bara 5060 % kvar
            av poliserna i vårt län.
          </note>
          <note>
            Därför har regeringen det yttersta ansvaret för att se över hur
            man kan göra för att säkerställa polisresurserna även i skogslänen.
          </note>
          <note>
            En väg kunde vara att en fjärde polishögskola läggs till ett
            universitet, förhoppningsvis i Karlstad Värmland tillhör ju skogslänen.
            Därmed kunde vi också få en del praktiktider ute i länen, liksom
            förankringen, för att därigenom fånga upp de nyutbildade poliserna
            så att de stannar och tjänstgör i skogslänen.
          </note>
          <note>
            Jag skulle gärna vilja höra hur justitieministern ser på dels
            polishögskolan, dels rekryteringen framöver i skogslänen.
          </note>
          <note type="speaker">
            Anf. 94 Justitieminister THOMAS BODSTRÖM (s):
          </note>
          <note>
            Herr talman! Vi måste först klara ut undersökningarna. Varje
            år i januari kommer en undersökning, som alltså är en kundorientering.
            Då jämför man polisen med hur det är att få ut rätt medicin via
            recept, att köpa en mobiltelefon och liknande saker. Det är ganska
            naturligt att sannolikheten för att få rätt medicin när man kommer
            med ett recept eller att man får rätt när man köper en mobiltelefon
            trots allt är större. Jag tror att det i alla tider kommer att
            vara på det sättet.
          </note>
          <note>
            Dessa undersökningar kan vara viktiga för att göra en jämförelse
            i sig, men de är oerhört märkliga såtillvida att man jämför köp
            av medicin och av mobiltelefoner med huruvida ett bilinbrott eller
            en cykelstöld kan klaras upp. Självklart går det inte att göra
            sådana jämförelser.
          </note>
          <note>
            Däremot kan man jämföra förtroendet. Vad tycker folk om polisen?
            Vad gör de i jämförelse med andra delar av samhället? Det görs
            också varje år, på sommaren. När den undersökningen kommer tycks
            man ha glömt bort den kundorientering som gjordes i januari. Jag
            kan lite snabbt läsa upp resultatet. I topp, i absolut topp, ligger
            polisen tillsammans med universitet och högskolor, sjukvården
            och FN. Dessa ligger alltså i den absoluta toppen. Nästa grupp
            är radio och tv, domstolar, kungahuset och grundskolan. Det är
            kategori två. I kategori tre har vi riksdag och regering där kunde
            man kanske önska att de hade legat något högre samt bankerna och
            Svenska kyrkan. I kategori fyra har vi försvaret, dagspressen,
            kommunstyrelserna och storföretagen. På sista plats ligger de
            fackliga organisationerna, de politiska partierna, Europaparlamentet
            och EU-kommissionen.
          </note>
          <note>
            Polisen ligger alltså i topp, och detta är en rättvis jämförelse.
            Man frågar vad folk tycker om de olika institutionerna, inte huruvida
            de köper medicin, mobiltelefoner och annat.
          </note>
          <note>
            Undersökningen kommer i sommar. Vi vet inte vad den kommer att
            visa, men vi får diskussionen då. I januari nästa år kommer sedan
            kundorienteringen, och jag skulle inte bli förvånad om vi då står
            här igen. Jag kan dock garantera att resultatet inte kommer att
            skilja sig särskilt mycket från tidigare. Det har man kunnat se
            när man tittat på resultaten från 1998 till 2005. Det skiljer
            på några promille åt vardera hållet.
          </note>
          <note>
            Nu vill jag inte på något sätt säga att allt är bra inom polisen
            och att det inte kan bli bättre verkligen inte. Men när det gäller
            resurserna har vi gjort vad som kan göras. Den satsning vi gjorde
            var så stor att Rikspolisstyrelsen till och med sade att om man
            tar ännu fler poliser kommer det att drabba kvaliteten.
          </note>
          <note>
            Som jag sade tidigare har vi för femte året i rad fått fler poliser.
            Jag tror inte att det finns någon del av samhället som fått sådana
            resursökningar. Jag har i fyra års tid också fått höra att det
            inte finns pengar till att anställa. Vi kan efter de här åren
            konstatera att varendaste polis som utbildats fått jobb, och under
            alla dessa fyra år har polisen till och med fått ett överskott.
            Förra året var överskottet mycket riktigt 350 miljoner, pengar
            som kanske nu kan användas till andra delar. Varje polis som utbildats
            har alltså anställts, och det har varit ett överskott varje år.
          </note>
          <note>
            Ändå finns det mycket som kan bli bättre. Jag håller med om att
            framför allt uppklaringen när det gäller vardagsbrottslighet kan
            bli bättre. En del av detta ligger på polisen. De kan bli bättre.
            Därför är det också viktigt att mäta effektivitet, eftersom där
            finns stora skillnader. Det är klart att man inte ska ägna sig
            åt att fylla i en mängd onödiga saker, men att se att polisen
            hela tiden kan förbättras tycker jag är positivt.
          </note>
          <note>
            Det är emellertid inte bara polisen som måste förbättra sig för
            att vi ska få en högre uppklaringsprocent. Vi måste bli bättre.
            Jag måste bli bättre på att lägga fram förslag till riksdagen,
            och riksdagen måste bli bättre på att stifta nya lagar. I dag
            på morgonen har frågor kring DNA diskuterats. Den är viktig för
            att polisen ska kunna klara upp fler villainbrott och bilinbrott.
            Vi kan alltså inte lägga detta enbart på polisen.
          </note>
          <note>
            Tillsammans med de åtgärder som nu vidtas inom polisen och de
            åtgärder som vi vidtar i regeringen tror jag att vi har ganska
            goda möjligheter att förbättra även uppklaringsprocenten inom
            vardagsbrottsligheten. Vi lägger fram olika förslag, bland annat
            möjligheten att kunna spåra mobiltelefoner, alltså att kunna se
            varifrån man ringer; där konstaterar jag till min förvåning att
            det finns en borgerlig tvekan. Vi ska inte vara nöjda med uppklaringsprocenten
            när det gäller vardagsbrottslighet. Grova brott går bra, men inte
            vardagsbrottsligheten. Vi har dock goda förutsättningar att kunna
            få ännu bättre resultat på det området.
          </note>
          <note type="speaker">
            Anf. 95 RIGMOR STENMARK (c):
          </note>
          <note>
            Herr talman! Det är bra att ministern erkänner att det finns
            en möjlighet att bli bättre. På det viset erkänner ministern också
            att det inte är bra som det är i dag, för det är det inte.
          </note>
          <note>
            Det är en självklarhet, tycker jag, att nyutbildade poliser har
            möjlighet att få ett jobb direkt och det är bra. Men när bristen
            är så stor som den är behöver vi utbilda ännu fler. Det har ju
            gått nedåt under ett antal år.
          </note>
          <note>
            Vårt land ser olika ut. Ett bevis på detta är skogslänen, som
            Viviann talade om. Vi har både stora städer och mindre städer,
            vi har landsbygd och vi har till och med glesbygd. Det gör att
            statens verksamhet när det gäller polisen måste anpassas efter
            det. Vi ska inte se polisen enbart i storstaden, utan den måste
            också finnas ute i landet.
          </note>
          <note>
            Det gjordes en närpolisreform, och det var från början en lyckad
            satsning. Tyvärr har den så småningom urholkats. Det är ingen
            lätt uppgift polismyndigheterna står inför i dag. Jag kan förstå
            att det måste vara frustrerande att både vilja och ha kunskap,
            men sedan inte ha möjlighet att utföra sitt jobb på ett bra sätt.
            Och trots allt kommer det undersökningar, som jag tagit till mig,
            som visar att människor är missnöjda. Det ingjuter inte mod i
            en redan misshandlad kår.
          </note>
          <note>
            Tanken med närpolisreformen var ju att vissa poliser skulle arbeta
            inom mindre geografiska områden. De skulle till och med få möjlighet
            att patrullera i städerna och ha kontakter med skolor, socialtjänst
            och föreningsliv. Det skulle finnas tid för planerad brottsförebyggande
            verksamhet och personlig kännedom om brottsligheten. Dessutom
            skulle kännedomen om människorna i allmänhet förbättras.
          </note>
          <note>
            Men så har det inte blivit. Brukarna är inte nöjda. Det går inte
            att komma ifrån. Man skulle införa snabba insatser mot klotter
            och ha möjligheter att lösa fall av ringa brottslighet. Det har
            inte blivit så. Klottret ökar, liksom småbrottsligheten. Det framgick
            tydligt av den debatt som föregick denna.
          </note>
          <note>
            Min uppriktiga ambition med denna interpellation har varit att
            peka på att polisväsendet måste få bättre förutsättningar från
            statens sida än bättre förutsättningar än vad fallet är i dag.
            Det har ministern också lovat, och jag i min tur lovar att återkomma
            när vi ser hur det blir. Förtroendet för den svenska polisen måste
            repareras, och för det har inte minst justitieministern ett stort
            ansvar, eller hur?
          </note>
          <note>
            Jag skulle vilja ta upp ytterligare en sak, nämligen vikten av
            förebyggande åtgärder. Vi ser att det på tingsrätternas område
            finns en enorm centraliseringsiver. Här tror jag att Viviann Gerdin
            kan verifiera vad som händer i Värmland. Det har hänt på många
            orter. Det har hänt i mitt hemlän, Uppsala län, där man centraliserat
            de små tingsrätterna direkt till Uppsala.
          </note>
          <note>
            Väl fungerande tingsrätter som funnits ute i verksamheten har
            centraliserats. Jag förstår inte vad ministern ser för behov med
            denna centralisering. Ser inte ministern betydelsen av de lokala
            tingsrätterna? De är direkt förebyggande. Den personal och de
            nämndemän som jobbar där är förebilder i samhället. Det är mycket
            bättre att satsa på en decentralisering, en spridning av resurserna,
            så att människor i hela landet får trygghet och möjligheter till
            bra jobb.
          </note>
          <note>
            Jag vill ha svar från ministern om han kan se betydelsen av de
            små tingsrätterna även i det sammanhanget.
          </note>
          <note type="speaker">
            Anf. 96 VIVIANN GERDIN (c):
          </note>
          <note>
            Herr talman! Jag vill återkomma till det som jag tog upp tidigare,
            nämligen rekryteringsfrågan. Det är ett problem som regeringen
            måste studera lite närmare. Om man i olika län har svårt att rekrytera
            poliser måste det bero på någonting. Som vi ser det är poliserna
            i dag för få till antalet. Jag har full förståelse för att det
            behövs poliser såväl i städerna som ute i landet.
          </note>
          <note>
            Det har dessutom uppstått situationer där det finns stora löneskillnader
            mellan två olika polismyndigheter. Det innebär att poliser väljer
            att söka sig till ett annat län än det län där ingångslönen är
            lägre.
          </note>
          <note>
            Sedan säger justitieministern att uppklaringsprocenten kan bli
            ännu bättre. Jag måste säga att jag tycker att den är urusel i
            dag. Där finns alltså inte särskilt mycket att skylta med. När
            större delen av brotten avskrivs är det ett allvarligt hot mot
            hela rättssystemet.
          </note>
          <note>
            Jag vill återigen ta upp detta med antalet poliser. Vi behöver
            fler poliser i yttre tjänst och fler inom polisen som arbetar
            som utredare. Det är fantastiskt att få veta att det egentligen
            bara har ökat med 1 100 poliser sedan polisen förstatligades.
            Regeringen har målet att det ska bli 4 000 nya poliser under mandatperioden.
            Nu är det ett och ett halvt år kvar. Om det verkligen ska bli
            fler poliser och inte bara nyutbildade poliser måste det bli en
            riktig ökning av dem som kommer i tjänst. Det hjälper ju inte
            om man utbildar 4 000 samtidigt som 4 0005 000 går i pension och
            försvinner från polistjänstgöringen. Då blir det plus minus noll
            till slut. Det är problemet.
          </note>
          <note>
            Det behövs fler poliser i verksamheten för att man ska kunna
            både jobba förebyggande och samtidigt jaga gärningsmän och utreda
            brott. Det är helt fel signaler som vi ger i dag.
          </note>
          <note>
            Jag har ytterligare en fråga, men jag hinner inte ta den nu.
          </note>
          <note type="speaker">
            Anf. 97 Justitieminister THOMAS BODSTRÖM (s):
          </note>
          <note>
            Herr talman! Vi tar sifferexercisen först. Det handlar alltså
            om 1 100 fler poliser inte sedan förstatligandet 1965 utan sedan
            fyra fem år tillbaka. Det är netto. Det innebär nästan inte helt,
            men nästan en ökning med en polis per dag. En sådan ökning har
            aldrig tidigare skett i Sveriges historia. Den saken har vi klarat.
          </note>
          <note>
            Sedan finns det sådant som kan bli bättre, inte minst att fler
            brott klaras upp i så kallad vardagsbrottslighet. Det har blivit
            fler som klaras upp, men man kan bli ännu bättre.
          </note>
          <note>
            Man kan också bli mer effektiv. Det ska man vara inom polisen
            och också inom domstolarna. Det är inte det som den här interpellationen
            handlar om. Men jag svarar gärna på de sakerna. Något som har
            varit viktigt för polisen är att man har gått från ungefär 120
            myndigheter till 21 myndigheter en per län. Vi har den ordningen
            i dag. Man fördelar poliser till Värmlands län, till Uppsala län
            och så vidare, och systemet bygger på att Rikspolisstyrelsen och
            länen kommer överens om fördelningen. Det är den ordningen vi
            har, och om interpellanten anser att den ordningen ska ändras
            går det naturligtvis att motionera om det eller på annat sätt
            vidta de åtgärder som behövs. Men fram till dess är det inte jag
            eller regeringen som är ansvarig för hur många poliser som fördelas
            till Värmlands eller Uppsala län. Vårt ansvar gäller det totala.
            Här har det gjorts en förbättring.
          </note>
          <note>
            På samma sätt har man inom åklagarväsendet gått från sex myndigheter
            till en. På samma sätt kommer man inom kriminalvården att gå från
            37 myndigheter till en myndighet nästa år. Också inom domstolarna
            måste man ha en bättre samordning. Jag har träffat många personer
            som begått brott. Inte en enda av dem har sagt att de tänkt: Nej,
            jag ska inte begå något brott nu, för det ligger en domstol här
            i närheten.
          </note>
          <note>
            Det är viktigt att vi, precis som de övriga nordiska länderna
            har fått, får en bättre samordning med fler domare på varje domstol.
            Det är också något som domarna och domstolarna själva är angelägna
            om. Vi får verkligen hoppas att det inte blir en borgerlig regering
            som förstör denna utveckling, som finns både i Sverige och i övriga
            nordiska länder och också berör andra delar av rättsväsendet.
            Vi behöver bli bättre.
          </note>
          <note>
            Vi behöver vidta dessa åtgärder för att hela tiden kunna utvecklas.
            På samma sätt som samhället utvecklas måste också rättssamhället
            utvecklas. Då går det inte att säga att domstolarna och myndigheterna
            ska ligga där de alltid har legat och så ska det alltid vara.
            Precis som interpellanten efterlyste kan vi bli bättre. Då måste
            man också våga ta dessa beslut och framför allt lyssna på vad
            rättsväsendets egna företrädare säger om till exempel domstolssammanläggningar.
            Då får man svaret att det inte görs för mycket, utan tvärtom kan
            man ibland kritisera att det går för långsamt.
          </note>
          <note type="speaker">
            Anf. 98 RIGMOR STENMARK (c):
          </note>
          <note>
            Herr talman! Jag hoppas verkligen, ministern, att det blir en
            ändring vid nästa val och att vi får en annan regering. Det är
            inte bra som det är i dag. Det är inte bra när man bara centraliserar
            och tror att det är på det sättet man effektiviserar. Det finns
            inget samband mellan dessa två delar.
          </note>
          <note>
            Antalet anställda poliser har stegvis minskat under 1990-talets
            andra del, samtidigt som många brottstyper har ökat och brottsligheten
            förråats. Samhället signalerar därmed att det är fritt fram att
            begå småbrott som stöld och skadegörelse eftersom risken att bli
            tagen av polisen är så minimal. De flesta ärenden slutar bara
            med en anteckning i polisstationens protokoll. Jag har själv erfarenhet
            av det.
          </note>
          <note>
            En rimlig målsättning som snarast möjligt bör förverkligas och
            den finns i den motion som Centerpartiet har väckt för året är
            att antalet poliser stiger till 20 000 från dagens 17 000. Dessa
            poliser måste få tid att arbeta med vad de är utbildade till.
            Administrativa uppgifter bör i möjligaste mån skötas av civilanställda.
            Regeringen har också tidigare i budgetpropositionen anslagit mer
            pengar till rättsväsendet, men satsningen är för liten, och den
            kommer för sent.
          </note>
          <note>
            Under de närmaste åren kommer särskilt många poliser att gå i
            pension, vilket ställer krav på än mer medelstillskott. Förslaget
            i Centerpartiets budgetmotion är ett tillskott på 425 miljoner
            över regeringens budgetförslag redan för 2005 och ytterligare
            anslagsökningar för åren 2006 och 2007 med 300 miljoner kronor
            per år. Det ger bättre förutsättningar för tillväxt i poliskåren
            och bättre möjlighet för polisen att klara sina uppgifter.
          </note>
          <note type="speaker">
            Anf. 99 Justitieminister THOMAS BODSTRÖM (s):
          </note>
          <note>
            Herr talman! Jag förstår att Rigmor Stenmark önskar att det blir
            en borgerlig regering, men för rättsväsendets utveckling vore
            det en katastrof om man tror att man inte ska göra några förändringar.
            De enda som skulle tjäna på det är brottslingarna.
          </note>
          <note>
            Det är lite motsägelsefullt när Rigmor Stenmark säger att man
            satsar för lite samtidigt som man konstaterar att det har blivit
            ett överskott. Polisen fick ett överskott på 350 miljoner. Jag
            vet inte vad man skulle ha strävat efter att det skulle ha varit
            450 miljoner eller 550 miljoner? Vi kan konstatera att det har
            varit överskott varje år som denna ökning har skett och att det
            i dag finns fler poliser än det har funnits under något år på
            1990-talet, inklusive de borgerliga åren.
          </note>
          <note>
            I brottsstatistiken finns det positiva saker och negativa saker.
            Till exempel har antalet villainbrott och bilinbrott sjunkit ganska
            ordentligt. Det kan vara ökningar i olika län under olika år,
            men ser man till den totala siffran har det skett en ordentlig
            minskning. Det är viktigt att lyfta fram detta, för inte minst
            från borgerligt håll ges det ibland en bild av att allt bara blir
            sämre och sämre. Det är alltså direkt fel. Det sker betydligt
            färre husinbrott nu än på 1980-talet och, i till exempel Stockholms
            län, i jämförelse med början av 1990-talet.
          </note>
          <note>
            Däremot finns det annan brottslighet som är djupt oroväckande.
            Det är att våldsbrottsligheten ökar i samband med att alkoholutvecklingen
            går åt fel håll. Jag tror att det vore klokt om man nu vill ha
            ett borgerligt samarbete att tala med sina bröder Moderaterna,
            som ständigt förespråkar en ökad alkoholförsäljning, en sänkt
            åldersgräns och så vidare, vilket ju naturligtvis kommer att leda
            till en ökad brottslighet. Den utvecklingen anser jag är den mest
            oroväckande, och vi vill ta tag i den på olika sätt.
          </note>
          <note>
            Vi kommer att fortsätta satsningen, och det kommer säkert fler
            interpellationer om detta framöver. Det kunde också vara intressant
            att se de interpellationer som har förekommit under de här åren,
            med påståenden från borgerliga partier om att det inte kommer
            att bli någon ökning och att vi inte kommer att ha råd med dessa
            satsningar. När vi ser hur situationen faktiskt ser ut kan vi
            konstatera att det som har framförts i interpellationerna från
            borgerligt håll har varit felaktigt i stort sett varje gång.
          </note>
          <note>
            Överläggningen var härmed avslutad.
          </note>
          <note>
            15 § Svar på interpellation 2004/05:258 om Sveriges undertecknande
            av Dohadeklarationen
          </note>
          <note type="speaker">
            Anf. 100 Socialminister BERIT ANDNOR (s):
          </note>
          <note>
            Herr talman! Tuve Skånberg har frågat utrikesministern vilka
            åtgärder hon avser att vidta för att stärka familjens ställning
            i Sverige, hur hon avser att implementera Dohadeklarationen i
            svensk lagstiftning, om hon avser att verka för att Sverige undertecknar
            Dohadeklarationen samt när ett undertecknande kommer att ske.
          </note>
          <note>
            Arbetet och ansvaret i regeringen är så fördelat att det är jag
            som ska besvara interpellationen.
          </note>
          <note>
            Låt mig först klargöra vissa förhållanden avseende den så kallade
            Dohadeklarationen och vad som beslutats av FN:s generalförsamling.
          </note>
          <note>
            Generalförsamlingen uppmärksammade den 6 december tioårsjubileet
            av det internationella familjeåret med en allmän debatt och antagande
            av en resolution om firandet.
          </note>
          <note>
            Nederländernas ambassadör Dirk Jan van den Berg höll för EU:s
            räkning ett anförande i den allmänna debatten där EU:s syn på
            familjen i alla dess olika former redogjordes. Bland annat betonades
            den vikt EU fäster vid familjens roll och EU:s fortsatta stöd
            till de utfästelser som gjorts under sociala toppmötet (Köpenhamn/Köpenhamn
            + 10), befolkningskonferensen (Kairo) och kvinnokonferenserna
            (Beijing/Beijing + 5), behovet av att principer om jämställdhet,
            rättvisa och individuellt förverkligande för alla familjemedlemmar
            och efterlevnad av bland annat barnkonventionen och konventionen
            om avskaffande av all slags diskriminering av kvinnor.
          </note>
          <note>
            Dohakonferensen var inte en FN-konferens eller öppen för deltagande
            från samtliga länder. Den deklaration som antogs i Doha baseras
            på en konservativ familjesyn och innehåller bland annat en snäv
            syn på familjedefinitionen, motsätter sig fria aborter och syftar
            till att bevara och försvara en konservativ syn på äktenskapet.
          </note>
          <note>
            Den resolution som antogs den 8 december innebär inte att generalförsamlingen
            har antagit den så kallade Dohadeklarationen.
          </note>
          <note>
            Samtliga EU-länder och andra likasinnade länder valde att endast
            ta avstånd från resolutionen i sin helhet och inte ta resolutionen
            till omröstning.
          </note>
          <note>
            I samband med antagandet gjorde förste ambassadsekreterare Peter-Derrek
            Hof från Nederländerna för samtliga EU-länders räkning, inklusive
            Sveriges, en röstförklaring där våra svårigheter med resolutionen
            beskrevs och där hela EU tog avstånd från resolutionen. Även Schweiz,
            Norge, Nya Zeeland, Australien, Island, Kanada och Liechtenstein
            valde att formellt ta avstånd från resolutionen.
          </note>
          <note>
            När det gäller frågan om vilka åtgärder jag avser att vidta för
            att stärka familjens ställning i Sverige vill jag svara följande:
            Först och främst är det inte sant att familjens ställning, om
            vi med det menar den traditionella kärnfamiljen, skulle vara hotad.
            Enligt tillgänglig statistik utgör den traditionella kärnfamiljen
            ca 70 % av samtliga barnfamiljer i Sverige. Däremot kan vi se
            ett antal nya familjekonstellationer som kan behöva stöd för att
            barnen ska få växa upp under goda och trygga förhållanden. En
            viktig fråga för mig och övriga medlemmar av regeringen är också
            att skapa förutsättningar för att båda föräldrarna ska kunna ta
            lika del i föräldraskapet och kunna kombinera föräldraskapet med
            förvärvsarbete.
          </note>
          <note>
            Den barn- och familjepolitik som jag och regeringen står för
            utgår från barnkonventionen och barnets rätt till goda uppväxtförhållanden.
            I det ingår att stödja föräldrarna såväl ekonomiskt som när det
            gäller själva föräldraskapet. Att samhällets stöd ska nå alla
            olika typer av barnfamiljer oavsett hur de ser ut är självklart,
            likaså att barnet aldrig ska diskrimineras på grund av den familj
            han eller hon lever i.
          </note>
          <note>
            Jag vill gärna nämna några insatser som görs och planeras när
            det gäller att stödja barnfamiljerna.
          </note>
          <note>
            Det ekonomiska familjestödet förstärks. I 2004 års ekonomiska
            vårproposition har regeringen aviserat att det för 2006 ska avsättas
            1 miljard kronor för reformer för barn. Regeringen avser vidare
            att föreslå att det allmänna barnbidraget höjs från och med 2006
            med 100 kr per månad samt att flerbarnstillägg ska utgå från och
            med det andra barnet och att det ska höjas från och med det tredje.
          </note>
          <note>
            Regeringen har lämnat uppdrag till Riksförsäkringsverket, numera
            Försäkringskassan, att analysera och pröva förutsättningarna för
            en mer könsneutral lagstiftning avseende det allmänna barnbidraget.
          </note>
          <note>
            En pågående utredning ser över föräldraförsäkringen bland annat
            med uppdraget att söka lösningar för att öka fädernas uttag av
            dagar.
          </note>
          <note>
            Jag har i dagarna tagit emot en rapport från Statens folkhälsoinstitut
            med förslag till nya former för föräldrastöd. Rapporten redovisar
            förslag till föräldrastöd under olika perioder av barnets uppväxt.
            Det är spännande läsning, och tjänstemännen i departementet håller
            som bäst på och bereder hur vi går vidare med frågan.
          </note>
          <note type="speaker">
            Anf. 101 TUVE SKÅNBERG (kd):
          </note>
          <note>
            Herr talman! Jag vill tacka för svaret. Det var ett något överraskande
            svar. Jag har stått här i kammaren många gånger och debatterat
            olika demokratiska beslut, men jag har faktiskt aldrig fått ett
            demokratiskt beslut ifrågasatt, att det över huvud taget har ägt
            rum. Jag kan undra vad socialministern har haft för bakgrundsmaterial
            till detta.
          </note>
          <note>
            Socialministern påstår i svaret att Dohakonferensen inte var
            en FN-konferens öppen för samtliga länder. Det är fel. Enligt
            resolution 57/164 och 58/15 var Dohakonferensen liksom de förberedande
            konferenserna i Benin, Mexico, Stockholm, Genève och Kuala Lumpur
            offentliga FN-konferenser.
          </note>
          <note>
            Jag var själv med i konferenserna i Stockholm, Genève och Doha.
            Jag kan intyga att de var FN-konferenser. De inleddes med tal
            av FN:s generalsekreterare Kofi Annan. I Doha var det hans särskilde
            emissarie som framförde talet. Konferenserna samlade hundratals
            deltagare från hela världen. Vi måste minnas att Dohadeklarationen
            har undertecknats eller, på FN-språk, är co-sponsored av 149 av
            världens 192 nationer. Den kan bevisligen inte ha ägt rum i skymundan
            utan var en FN-konferens.
          </note>
          <note>
            Socialministern påstår vidare att deklarationen har en snäv syn
            på familjedefinitionen. Ändå säger hon i sitt eget svar: om vi
            med familjen menar den traditionella kärnfamiljen. Så det är uppenbarligen
            den definition som socialministern själv använder. I själva verket
            utgår hela deklarationen från § 16:3 i FN:s allmänna deklaration
            om de mänskliga rättigheterna där det står att familjen är den
            naturliga, fundamentala gruppen i samhället.
          </note>
          <note>
            Socialministern påstår att deklarationen motsätter sig fria aborter.
            Den uttalar sig, socialministern, över huvud taget inte om aborter.
            I artikel 2 säger den att barnet behöver speciellt skydd och omsorg
            både före och efter födelsen. Men det är ju bara att säga detsamma
            som står i preambeln till barnkonventionen, och den har väl inte
            socialministern någonting emot.
          </note>
          <note>
            Socialministern påstår att Dohadeklarationen syftar till att
            bevara och försvara en konservativ syn på äktenskapet. Jag skulle
            vilja ha detta kommenterat. Jag har anledning att ifrågasätta
            om det inte är så att anledningen till att socialministern och
            regeringen inte ställer sig bakom det här är att de homosexuella
            inte nämns explicit. Bara för att en grupp inte nämns kan man
            väl ändå inte ta avstånd från det som faktiskt görs, med socialministerns
            egna ord, för den traditionella kärnfamiljen.
          </note>
          <note>
            Herr talman! Det är uppseendeväckande att påstå att den resolution
            som antogs i generalförsamlingen den 8 december inte skulle innebära
            att generalförsamlingen faktiskt har antagit Dohadeklarationen.
            Det är lätt att förvissa sig om det genom att gå in på www.un.org/News/Press/
            docs/2004/ga10311.doc.htm där FN:s offentliga dokument säger att
            the resolution was adopted without a vote och där Dohadeklarationen
            anges med beteckningen document A/59/L.29.
          </note>
          <note type="speaker">
            Anf. 102 Socialminister BERIT ANDNOR (s):
          </note>
          <note>
            Herr talman! Jag blir lite förvånad av Tuve Skånbergs inlägg,
            eftersom det står fullständigt klart att den resolution som antogs
            den 8 december inte innebär att generalförsamlingen har antagit
            den så kallade Dohadeklarationen. Det finns en paragraf i den
            här resolutionen, som antogs den 8 december, som indirekt refererar
            till den. Där står följande:
          </note>
          <note>
            Welcomes the hosting of the Regional Conference on the Family
            in Africa in the end of July 2004 by Benin and also welcomes the
            hosting of the Doha International Conference for the Family in
            the end of November 2004 by the State of Qatar and takes note
            of their outcome.
          </note>
          <note>
            Det där innebär faktiskt översatt, om man ska tolka det här FN-språket,
            att generalförsamlingen enbart har noterat denna Dohadeklaration
            utan att nämna den vid namn. Att notera innebär inom FN att medlemsländerna
            förhåller sig neutrala till det som noteras. Det var efter den
            här förändringen i slutminuterna vid behandlingen av denna som
            samtliga EU-länder och andra likasinnade länder, de jag räknade
            upp i mitt svar på Tuve Skånebergs interpellation, valde att endast
            ta avstånd från den här resolutionen i sin helhet och inte ta
            resolutionen till omröstning.
          </note>
          <note>
            Det här är ett agerande som vi har gemensamt med övriga EU-länder
            men också med en hel del andra länder, som jag nämnde tidigare:
            Schweiz, Norge, Nya Zeeland, Australien, Island, Kanada, Liechtenstein.
            Underlaget till denna hållning och det svar som jag har gett är
            framtaget inom Regeringskansliet genom sedvanliga källor inom
            Utrikesdepartementet och vår ständiga representation vid Förenta
            nationerna.
          </note>
          <note type="speaker">
            Anf. 103 TUVE SKÅNBERG (kd):
          </note>
          <note>
            Herr talman! Det är lätt att konstatera att socialministern gör
            en poäng av att vinkla orden takes note. Men man kan läsa innantill:
          </note>
          <note>
            The draft resolution (document A/59/L.29) entitled Celebrating
            the Tenth Anniversary of the International Year of the Family
            was adopted without a vote. Då framgår det med all tydlighet att
            dokumentet blev adopted , och adopted är antagen, både på FN-engelska
            och annan engelska.
          </note>
          <note>
            Om det nu vore på det viset, socialministern, att det bara var
            att notera och ta till handlingarna, varför reserverade sig EU-länderna?
            Åtminstone gav den holländske företrädaren uttryck för att det
            fanns en enighet bakom detta. Inför en notering av ett inkommande
            dokument kan man väl ändå inte reservera sig? Nej. Självklart
            är det så att om 149 länder har undertecknat, co-signed och co-sponsored
            , det här dokumentet, så är det antaget av FN:s generalförsamling.
            Det är inte mig socialministern debatterar med. Det är 149 länder:
            USA, Ryssland, Kina, hela Afrika, hela Latinamerika, Asien om
            man räknar bort Australien och Nya Zeeland, alla utvecklingsländer.
            Initiativet drevs av G 77-länderna, alltså utvecklingsländerna.
            Vad jag säger i Sveriges riksdag förändrar ju ingenting av vad
            som faktiskt är beslutat i FN. Jag tycker att det inte är värdigt
            Sverige, som socialministern representerar, att förneka vad som
            har ägt rum i FN.
          </note>
          <note>
            Vad gäller ambassadsekreteraren Peter-Derrek Hof från Nederländerna,
            att han faktiskt tog avstånd från Dohadeklarationen och reserverade
            sig för EU:s räkning, är förvisso riktigt. Men det socialministern
            inte säger är att EU var splittrat och att flera av EU-länderna
            i Medelhavsområdet, till exempel Portugal och Malta, enligt goda
            källor skulle ha röstat för Dohadeklarationen liksom flera av
            de nya medlemsländerna i Östeuropa. Det var för att det inte fanns
            ett enigt EU som Peter-Derrek Hof accepterade ett konsensusbeslut
            och inte drev frågan till votering. Han hade fått ett svidande
            nederlag.
          </note>
          <note type="speaker">
            Anf. 104 Socialminister BERIT ANDNOR (s):
          </note>
          <note>
            Fru talman! De uppgifter jag har stämmer inte alls överens med
            det som Tuve Skånberg hävdar. Det fanns ingen oenighet inom EU
            om det förfarande som genomfördes. Det fanns inte heller några
            hot från flera EU-ambassadörer att frondera emot EU:s reservation.
            Det var över huvud taget inte situationen. Man valde i enighet
            att ta avstånd från resolutionen. Detta kan inte tolkas på något
            annat sätt än det som är refererat i mitt svar på interpellationen.
          </note>
          <note>
            Däremot kan jag nämna att det den 20 december antogs en resolution
            i generalförsamlingen som egentligen hanterade samma frågor och
            som just relaterade till firandet av tioårsjubileet av det internationella
            familjeåret. Det togs med konsensus. I samband med det var det
            USA och Qatar som tog avstånd från resolutionen, för den resolution
            som jag nu pratar om baserades på de ställningstaganden som vi
            från EU:s sida har varit ense om att göra.
          </note>
          <note>
            Jag tror inte att vi kommer längre, Tuve Skånberg, i den här
            diskussionen. Jag kan konstatera att vi inte på något sätt är
            bundna av Dohadeklarationen. Det är helt och hållet fråga om att
            man har noterat konferensen i Doha, och EU har i samband med att
            den hanterades tagit avstånd från resolutionen.
          </note>
          <note type="speaker">
            Anf. 105 TUVE SKÅNBERG (kd):
          </note>
          <note>
            Fru talman! Det är förvisso sant att vi inte är bundna av deklarationen.
            Det har jag heller inte påstått. Min förväntan har varit att Sverige
            skulle ställa sig bakom deklarationen på samma sätt som en absolut
            majoritet av världens befolkning har gjort. Jag har inte fått
            några sakliga skäl till varför inte Sverige skulle göra det. Den
            motsäger inte tidigare deklarationer. Den förstärker och går vidare
            utifrån den allmänna deklaration som antogs i FN:s barndom. Det
            är beklämmande om detta skulle vara regeringens sista ord, att
            vi över huvud taget inte hanterar den här deklarationen för att
            den inte har förekommit. Det har inte förekommit ett beslut. Det
            är inte så att 149 länder av världens 192 har undertecknat den.
          </note>
          <note>
            Det är ju en strutspolitik. Vi lever i ett globalt samhälle.
            Det går inte att förneka vad som händer i FN i New York.
          </note>
          <note>
            En intressant fråga är hur det kan komma sig att inte Sverige
            uppmärksammade FN:s internationella familjeår en enda gång under
            hela 2004, att det i detta hus ägde rum en FN-konferens som inte
            bevistades av en enda minister eller socialdemokratisk ledamot
            av riksdagen fast inbjudan hade gått ut skriftligt till över 1
            500.
          </note>
          <note type="speaker">
            Anf. 106 Socialminister BERIT ANDNOR (s):
          </note>
          <note>
            Fru talman! Det kan bero på innehållet, Tuve Skånberg. Dohakonferensen
            var för det första inte en FN-konferens. Den var inte heller öppen
            för deltagare från samtliga länder, som jag säger i mitt interpellationssvar.
            Den deklaration som antogs i Doha baseras på en konservativ familjesyn.
            Jag deklarerar klart och tydligt varför EU-länderna tillsammans
            valde att ta avstånd resolutionen. Det har just sin grund i att
            den deklaration som vi nu pratar om från Doha baseras på en konservativ
            familjesyn. Den innehåller bland annat en snäv syn på familjedefinitionen,
            motsätter sig fria aborter och syftar också till att bevara och
            försvara en konservativ syn på äktenskap. Detta är noga motiverat
            och var också bakgrunden till varför EU tillsammans med en rad
            andra länder valde att ta avstånd från denna resolution.
          </note>
          <note>
            Överläggningen var härmed avslutad.
          </note>
          <note>
            16 § Svar på interpellation 2004/05:310 om breddad kompetens
            i vattendelegationerna
          </note>
          <note type="speaker">
            Anf. 107 Statsrådet LENA SOMMESTAD (s):
          </note>
          <note>
            Fru talman! Sven Gunnar Persson har frågat mig vad jag avser
            att göra för att sammansättningen i vattendelegationerna kompletteras
            så att en bredare erfarenhetsbas uppnås.
          </note>
          <note>
            Genom beslutet att anta regeringens proposition Vattendistrikt
            och vattenmiljöförvaltning slog riksdagen fast att en länsstyrelse
            i varje vattendistrikt ska vara ansvarig vattenmyndighet. Utredningen
            Svensk vattenadministration föreslog att nya självständiga myndigheter
            skulle inrättas. Jag vill ge en kort sammanfattning av skälen
            till regeringens förslag att vattenmyndigheterna skulle knytas
            till länsstyrelserna.
          </note>
          <note>
            Fördelarna med att basera arbetet med den nya vattenförvaltningen
            på befintliga, inarbetade och mycket kompetenta myndigheter är
            uppenbara. Kopplingen mellan vattenförvaltningen och vattenarbetet
            utifrån våra nationella miljökvalitetsmål är dessutom stor. Att
            bygga på länsstyrelserna är även ett sätt att fortsätta i svensk
            tradition av integrerat miljöarbete där luft, mark och vattenfrågor
            bedöms i ett sammanhang.
          </note>
          <note>
            När det sedan gäller vattendelegationernas sammansättning valde
            regeringen en lösning med en delegation bestående av högst elva
            ledamöter, dels sakkunniga företrädare för länsstyrelser, dels
            andra sakkunniga. Landshövdingen vid den länsstyrelse som utgör
            vattenmyndighet är delegationens ordförande.
          </note>
          <note>
            Vattenmyndighetens beslut gäller i stor utsträckning länsstyrelsernas
            insatser. Det är därför lämpligt och en rimlig konsekvens av riksdagens
            beslut att varje länsstyrelse vars län till betydande del ingår
            i ett vattendistrikt har en sakkunnig i delegationen. Regeringens
            bedömning, enligt den princip som redovisas i propositionen Statlig
            förvaltning i medborgarnas tjänst är dock att intresseorganisationer
            inte bör vara representerade i myndighetsstyrelser eftersom ansvarsbilden
            då blir oklar. Intresseorganisationerna ska i stället på ett tidigt
            stadium komma till tals i myndigheternas arbete genom referensgrupper.
            Det är mycket viktigt att vattenmyndigheterna utvecklar breda
            kontaktytor och en omfattande samverkan så att erfarenheter från
            olika delar av samhället kommer vattenförvaltningen till del.
          </note>
          <note>
            Regeringen har strävat efter att utse ledamöter från länsstyrelserna
            med god kompetens inom olika områden med koppling till vatten.
            Till varje delegation har även utsetts en sakkunnig ledamot som
            inte arbetar vid någon länsstyrelse utan till exempel har forskarbakgrund.
          </note>
          <note>
            I dag finns det inte några representanter för kommunerna i delegationerna.
            Jag vill dock betona att det är ytterst önskvärt med ledamöter
            från dessa bland annat därför att kommunerna har kunskap om lokala
            förhållanden och ansvar för den lokala miljövården, hälsoskyddet
            och för planfrågorna. När vi får nomineringar från Kommunförbundet
            diskussioner pågår finns det fortfarande plats för dessa i delegationerna.
          </note>
          <note>
            Vattendelegationerna är fortfarande i ett uppbyggnadsskede. Till
            en början kommer tyngdpunkten att ligga på analyser av förhållandena
            inom distriktet. Med tiden kommer utformningen av åtgärdsprogram
            och genomförandet av åtgärderna att öka i vikt. Vi kan därför
            i framtiden ha anledning att se över sammansättningen av delegationerna
            och möjligheten att öka andelen sakkunniga utöver dem som representerar
            länsstyrelser eller kommuner.
          </note>
          <note>
            Till sist vill jag tacka Sven Gunnar Persson för att han fäster
            uppmärksamheten på vattendelegationerna och de uppgifter som nu
            ligger framför dem. Detta viktiga miljö- och samhällsbyggnadsarbete
            har nu inletts och ska leda till att vattendirektivets mål om
            god vattenstatus nås. För detta behövs inte bara stora insatser
            av vattenmyndigheterna själva utan också övriga delar av samhället.
          </note>
          <note type="speaker">
            Anf. 108 SVEN GUNNAR PERSSON (kd):
          </note>
          <note>
            Fru talman! Jag vill tacka miljöministern för svaret. Frågan
            om breddad kompetens i vattendelegationerna är kanske inte något
            som omedelbart får CNN och BBC att baxa fram sina sändarbussar.
            Icke desto mindre är det en oerhört stor och viktig fråga, nu
            och för ganska många år framöver. Den är kanske viktigare och
            mer omfattande än vad de flesta känner till.
          </note>
          <note>
            Vi kristdemokrater delar ju den uppfattning som miljöministern
            ger uttryck för när det gäller länsstyrelsernas roll som vattenmyndighet,
            och att det ska finnas en delegation som styr och leder arbetet.
            Däremot vill jag ställa frågor kring den sammansättning delegationerna
            bör ha för att arbetet ska bli så bra som möjligt.
          </note>
          <note>
            Det är bra att miljöministern i sitt svar öppnar för att kommunerna
            ska ha plats i de här delegationerna. De har en viktig uppgift
            och kommer att ha en viktig uppgift i det här arbetet. Jag tycker
            att det är synd att miljöministern inte är beredd att gå lika
            långt som jag antyder i min interpellation, för att få delegationerna
            att fungera riktigt bra.
          </note>
          <note>
            Jag vet att miljöministern absolut inte tar lätt på frågan om
            hur viktigt det är att arbetet går bra, har bredd och kommer i
            gång. Svaret på min fråga om just breddningen i delegationerna
            gör mig lite orolig för att frågan får ett alltför begränsat perspektiv
            och att det blir begränsat till en traditionell myndighetsvetenskaplig
            angelägenhet och inte har sin förankring ute hos brukarna.
          </note>
          <note>
            Det är ju väldigt omfattande direktiv som handlar om skydd för
            ytvatten och grundvatten hela vattenmiljön. Jag ska inte mer gå
            in på vad direktivet innehåller. Det är en enorm uppgift med vattenplanering,
            åtgärdsprogram och förvaltningsplaner. Det är kort tid för samråd
            med brukarna som berörs av olika åtgärdsprogram.
          </note>
          <note>
            Det går inte att överklaga de här delegationernas olika beslut.
            Det gör att man behöver diskutera att de behöver en plats i styrelsen
            i delegationerna för att kunna föra diskussionen där.
          </note>
          <note>
            Jag tycker också att det är synd med svaret att intresseorganisationer
            inte bör vara representerade i myndighetsstyrelser. Det räcker
            att titta in i styrelserummet hos myndigheterna på ministerns
            eget område, exempelvis Boverket, Naturvårdsverket och Kemikalieinspektionen,
            så hittar vi representanter för intresseorganisationer i styrelserna.
          </note>
          <note>
            Med tanke på direktivets omfattning och de konsekvenser det för
            med sig för markägare, jordbrukare och andra företagare är det
            rimligt med en bred sammansättning av vattendelegationernas styrelser.
            Varför är det inte möjligt här när det är möjligt i andra styrelser
            på ministerns område?
          </note>
          <note type="speaker">
            Anf. 109 Statsrådet LENA SOMMESTAD (s):
          </note>
          <note>
            Fru talman! Låt mig först slå fast att den form vi har valt för
            vattendelegationerna inte på något sätt utesluter det breda samråd
            som Sven Gunnar Persson och även regeringen vill se.
          </note>
          <note>
            Det är kanske tvärtom så att vi kan få ett bredare och mer allsidigt
            samråd än om vi skulle välja vissa intresserepresentanter som
            skulle ta plats i delegationerna och utesluta andra.
          </note>
          <note>
            Att vi väljer att följa den förvaltningsrättsliga princip som
            slogs fast i slutet av 90-talet har att göra med att vi tycker
            att den är ytterst tillämpbar och lämplig i detta fall. När det
            gäller myndighetsutövning handlar det om att ha ett tydligt ansvar,
            att veta var ansvaret ligger och att de som blir föremål för åtgärder
            inte samtidigt är ansvariga för de åtgärder man föreslår. Vi tror
            att den form vi har valt bidrar till tydlighet. Vi tycker att
            den är väl lämpad och väl förenlig med ett brett samråd.
          </note>
          <note>
            Jag vill gärna understryka att inte minst kommunernas sakkunskap
            är mycket viktig. Vi har en dialog med Kommunförbundet om på vilket
            sätt kommunerna kan spela en viktig roll i den process som vi
            nu arbetar med.
          </note>
          <note>
            Nästa vecka träffas vattendelegationerna för första gången. Jag
            kommer själv att diskutera med de ansvariga om hur vi ska kunna
            föra arbetet vidare, inte minst när det gäller den lokala förankringen
            och samrådet.
          </note>
          <note>
            Överklagbarheten har att göra med vilken typ av beslut som vattendelegationerna
            kommer att fatta. Vattendelegationerna kommer att fatta beslut
            om åtgärdsprogram som, som det är utformat i dag, inte är direkt
            bindande för enskilda. Det är enskilda myndigheter på en lång
            rad olika områden som får i uppdrag att se till att åtgärdsprogrammen
            verkställs. Deras beslut är självklart överklagningsbara.
          </note>
          <note>
            Åtgärdsprogrammen och vilken form de ska ha är också en fråga
            som har varit föremål för en ganska omfattande diskussion. Regeringen
            har just tillsatt en utredning som ska se närmare på åtgärdsprogrammen
            och hur de kan utvecklas. Även här kan vi få skäl att till exempel
            se på kommunernas roll i ett nytt ljus när vi är färdiga med den
            utredningen och har kommit lite längre i diskussionen om hur just
            den här typen av åtgärdsprogram ska utformas.
          </note>
          <note type="speaker">
            Anf. 110 SVEN GUNNAR PERSSON (kd):
          </note>
          <note>
            Fru talman! Jag uppskattar det miljöministern säger om vikten
            av samråd och öppenhet. Det är väldigt viktigt. Samråden är ju
            till intet förpliktande. Man kan ta det man vill och fatta de
            beslut man vill. Vattenbrukarna får väldigt kort tid på sig att
            i samråd ge synpunkter på konsekvenserna. Det är en lång process
            innan det blir möjligt att överklaga.
          </note>
          <note>
            Det är synd att de förvaltningsrättsliga principerna om styrelsernas
            sammansättning ska gälla så slaviskt just här när det inte gäller
            för Boverket, Naturvårdsverket eller Kemikalieinspektionen.
          </note>
          <note>
            Det finns en risk att implementeringen av vattendirektivet blir
            något slags byråkratiskt vetenskapligt traditionellt naturvårdsarbete
            och vattenvårdsarbete utan att man inser vilka intressekonflikter
            som finns inbyggda och hur viktigt det är att ha en bred representation
            i styrelsen så att man kan lösa frågor i samband med beslut.
          </note>
          <note>
            Det handlar om att staten med miljöbalken har en konfliktyta
            mot kommunerna med plan- och bygglagen där man nalkas samma frågor
            samma vatten, i det här fallet som man måste lösa. Därför är det
            bra att miljöministern öppnar för kommunerna i styrelserna.
          </note>
          <note>
            Här finns också en tydlig konfliktyta gentemot brukarna. Vi i
            Sverige har valt en helt annan modell än man har gjort i till
            exempel Frankrike. Där har man vattenparlament. Det är i och för
            sig hiskliga församlingar. Det är inte säkert att det är så mycket
            bättre. Men man har fångat upp vikten av att ha brukarna med.
            Vattenanvändarna är i majoritet. Man har också resurser till dem
            som ska fatta beslut och genomföra program. De kan ge stöd för
            till exempel kommunala ledningsverk eller lokala jordbruksföretagare
            att vidta åtgärder som förbättrar vattenkvaliteten.
          </note>
          <note>
            Miljöministern talar också om referensgrupper, och det är också
            bra med det samtalet, den öppenheten och den dialogen. Jag tror
            dock att det är viktigt att man också i själva delegationerna,
            i styrningen av det hela, får in representanter för näringslivet,
            för vattenanvändarna, de som direkt kommer att få känna konsekvenserna
            av de ganska långtgående förslag som kommer att bli resultatet
            av implementeringen av vattendirektivet.
          </note>
          <note>
            Låt mig till sist i denna andra runda ställa en fråga till ministern.
            Vi tyckte i vår motion, som visserligen avslogs, att med denna
            öppenhet för samråd, dialog och referensgrupper i vattendelegationerna
            skulle det väl också vara möjligt för miljöministern att lova
            att redovisa arbetet för riksdagen. Detta avslogs och fanns inte
            heller med i regeringens proposition. På vilket sätt tänker miljöministern
            i fortsättningen redovisa hur arbetet går med implementeringen
            av vattendirektivet i vårt land?
          </note>
          <note type="speaker">
            Anf. 111 Statsrådet LENA SOMMESTAD (s):
          </note>
          <note>
            Fru talman! Självklart kommer vi att redovisa arbetet med vattendirektivet
            på ett normalt sätt, till exempel i miljömålsarbetet. Från regeringens
            sida är vi också alltid öppna för andra typer av information till
            riksdagen, som jag säkert tror att vi kan komma överens om, till
            exempel i utskottet.
          </note>
          <note>
            När det gäller hur vi organiserar detta tog Sven Gunnar Persson
            upp Frankrike. Det är väl ett ganska bra exempel på att vi har
            olika traditioner i olika länder. När vi nu verkställer vattendirektivet
            är det viktigt att utgå från en egen tradition för att skapa ett
            så väl fungerande och resurseffektivt arbete som möjligt. Det
            är därför vi har utgått från våra länsstyrelser, som här har en
            tradition. Det är också därför vi säger att det är så viktigt
            att även kommunerna kommer in på ett bra sätt i detta arbete,
            som ju också har en väldigt viktig roll när det gäller vattenarbetet.
          </note>
          <note>
            Sven Gunnar Persson säger att det blir byråkratiskt och vetenskapligt
            med en stor tyngd för sakkunskapen i vattendelegationernas styrelser.
            Låt mig säga att detta också kan vara en stor fördel. Vattendirektivet
            utgår från en ekosystemansats, från att vi ska ha en god ekologisk
            och kemisk status på vattnet. Det är därför viktigt att vi också
            har en tydlighet i analysen av vad som behöver göras som grund
            för åtgärdsprogrammen. Det kan också vara en nackdel att det blir
            alltför mycket av intressediskussioner och avvägningar innan vi
            verkligen har gjort analysen av vad som behöver göras från miljöns
            synpunkt. Det är miljön och vattenkvaliteten som ska stå i centrum
            för det här direktivet.
          </note>
          <note>
            Däremot delar jag uppfattningen att vi behöver perspektiv från
            olika håll, både näringslivsperspektiv, jordbrukarperspektiv och
            annat. Det är också därför det i vattendelegationerna finns sakkunniga
            i någon delegation till exempel lantbrukskompetens, i någon annan
            delegation annan typ av sakkunnig kompetens. Här tror jag att
            vi i takt med att arbetet fortskrider kan få en bild av vilken
            typ av kompetens vi behöver. Det handlar dock om att få in sakkunnig
            kompetens från olika områden snarare än att gå in i en direkt
            förhandling med intresseavvägningar i delegationerna, som vi ser
            det.
          </note>
          <note>
            Låt mig till sist säga att jag tror att vi under åren som kommer
            kanske också kommer att se nya behov av kompetens i vattendelegationerna
            i ljuset av att arbetet ändrar karaktär. Vattendirektivet är ju
            så uppbyggt att vi börjar med att inventera alla våra vattenområden,
            och sedan går vi vidare med förvaltningsplaner och åtgärdsprogram.
            Därmed kan också behovet av kompetens komma att förändras över
            tid. Vi har alltså en öppenhet. Vi har också möjligheter att göra
            nya förordnanden under hand när det gäller sammansättningen.
          </note>
          <note type="speaker">
            Anf. 112 SVEN GUNNAR PERSSON (kd):
          </note>
          <note>
            Fru talman! Jag konstaterar att det finns en viss öppenhet för
            att komplettera de här sammansättningarna. Jag tycker att det
            vore klädsamt om ministern också kunde erkänna att hon inte är
            konsekvent när det gäller sammansättningen av styrelserna. Det
            finns ju myndighetsstyrelser som innehåller företrädare för intressegrupper.
          </note>
          <note>
            Det gäller att bygga vidare på den tradition man har i ett land,
            säger miljöministern. Ja, men det kan också vara så att man i
            vissa fall där den enskilde medborgaren, brukaren och användaren
            upplever den svenska traditionen som väl byråkratisk och uppifrån
            kommande bör förändra inriktningen något. Jag tror det här är
            ett sådant fall. Man behöver bredda och ta in fler perspektiv
            för att komma ifrån det här myndighetsperspektivssättet att arbeta
            med frågan.
          </note>
          <note>
            Jag tror nämligen att miljöministern och jag är ense om att frågan
            om vattenkvaliteten inte bara kommer att involvera länsstyrelser,
            kommuner, universitet och forskare. Här handlar det om den lille
            lantbrukaren, om småföretagaren som behöver vattnet i sin produktion
            och sin verksamhet och som återför spillvatten, eller vad han
            nu gör, ut i lilla bäcken. Det handlar om fiskare, friluftsliv,
            miljöfolk och ornitologer. Alla behövs i arbetet för att vi ska
            kunna behålla och förbättra vattenkvaliteten, både ytvattnet och
            grundvattnet som ju det här direktivet handlar om.
          </note>
          <note>
            Vi måste alltså komma bort från det byråkratiska uppifrånperspektivet
            och i stället involvera så många som möjligt i arbetet för en
            god vattenkvalitet.
          </note>
          <note type="speaker">
            Anf. 113 Statsrådet LENA SOMMESTAD (s):
          </note>
          <note>
            Fru talman! Låt mig först ta upp sammansättningen av styrelser.
            I Sverige har vi av gammal tradition haft en hel del intresserepresentation
            i styrelser, vilket också lever kvar i många myndigheter och styrelser
            och finns kvar där det har befunnits lämpligt. Vi har också tagit
            beslut, vilket jag var mycket tydlig om, när det gäller förvaltningspolitiken
            och dess principiella inriktning för framtiden. Där har vi varit
            tydliga med att intresserepresentation inte ska vara regel i myndighetsstyrelser
            utan att vi snarare ska försöka tydliggöra ansvarsförhållandena.
            I det här fallet har vi inte ansett att det funnits något skäl
            att avvika från denna nya och tydliga inriktning. Det handlar
            om en tydlighet när det gäller ansvar, vilka som har ansvaret
            i det här fallet.
          </note>
          <note>
            Det betyder dock inte att vi inte har ett intresse av samarbete
            precis samma tanke som nog låg bakom intresserepresentationen.
            Som jag ser det kan vi i det här fallet därmed kombinera en tydlighet
            i myndighetsansvaret med en bredd i samverkan.
          </note>
          <note>
            Jag vill understryka att regeringen har varit väldigt tydlig
            när det gäller vattendelegationernas stora ansvar att samverka.
            Därför blir detta också en mycket viktig fråga när nu vattendelegationerna
            inleder sitt arbete. Vi kommer att följa upp den väldigt noga.
          </note>
          <note>
            Sven Gunnar Persson talar om byråkrati och ovanifrånperspektiv.
            Jag vill avsluta med att säga att jag tror att det är viktigt
            att det också finns en tydlighet. Både tydlighet och samverkan
            är viktiga när det gäller ett bra samarbete, också på lokal nivå.
            Jag är övertygad om att vi ska kunna nå det. Men vi känner också
            en ödmjukhet inför den här uppgiften. Det är ett nytt, stort arbete
            som inleds, ett fantastiskt spännande arbete när det gäller vattenkvaliteten
            som ska ske på ett helt nytt sätt, utifrån avrinningsområden och
            med en stor ambition att verkligen samverka på den lokala nivån
            kring avrinningsområdet. Det hoppas jag att vi ska klara av på
            ett bra sätt och i bra samverkan mellan många parter.
          </note>
          <note>
            Överläggningen var härmed avslutad.
          </note>
          <note>
            17 § Svar på interpellation 2004/05:319 om rovdjurspolitik
          </note>
          <note type="speaker">
            Anf. 114 Statsrådet LENA SOMMESTAD (s):
          </note>
          <note>
            Fru talman! Jörgen Johansson har frågat mig vad jag avser att
            göra för att skapa en rovdjurspolitik som uppfyller kravet på
            förtroende och delaktighet människor emellan samt vad jag avser
            att göra för att skapa ett förtroende inom rovdjurspolitiken mellan
            de skandinaviska länderna.
          </note>
          <note>
            Jag vill inledningsvis framhålla att det finns en stor acceptans
            för den svenska rovdjurspolitiken, även om det i vissa delar finns
            skiljaktiga åsikter. I en alldeles färsk intervjuundersökning
            utförd av Fjällmistra framgår att en majoritet är nöjd med den
            förvaltning som skett av rovdjuren efter riksdagens beslut om
            en sammanhållen rovdjurspolitik.
          </note>
          <note>
            De mål som anges för de olika arterna och den förvaltning som
            ska ske ger en tydlighet som har väckt internationell uppmärksamhet.
            Sverige har därigenom visat hur vi långsiktigt ska kunna bevara
            arter som onekligen medför vissa problem. I Rovdjursutredningen,
            i regeringens proposition och i utskottets betänkande betonades
            på olika sätt vikten av delaktighet i rovdjurspolitiken. Som ett
            uttryck för det har varje län med fasta rovdjursstammar inrättat
            regionala rovdjursgrupper med bred representation.
          </note>
          <note>
            Genom grupperna har skapats ett forum för diskussioner och informationsutbyte.
            Grupperna bidrar till länsstyrelsernas arbete med rovdjuren på
            ett engagerat och konstruktivt sätt.
          </note>
          <note>
            En viktig uppgift i det regionala arbetet är att utarbeta regionala
            förvaltningsplaner. Vissa regioner har redan redovisat sina planer
            till Naturvårdsverket och övriga ska göra det under våren.
          </note>
          <note>
            Representanter från de regionala grupperna samlas också till
            gemensamma årliga möten. Ett sådant har helt nyligen avhållits
            här i Stockholm.
          </note>
          <note>
            I enlighet med beslutet om rovdjurspolitiken har även ett nationellt
            råd för rovdjursfrågor inrättats. I rådet ingår representanter
            för jägarna, samerna, markägarna, den ideella naturvården och
            statliga myndigheter. Rådet administreras av Naturvårdsverket.
            Min bedömning är att rådet har funnit arbetsformer som visar att
            rådet har en mycket viktig roll rörande förvaltningsfrågor i rovdjurspolitiken.
            I enlighet med vad som anges i propositionen kommer en utvärdering
            av rådets verksamhet att göras under 2005.
          </note>
          <note>
            Den skandinaviska vargstammen uppgår enligt de senaste inventeringsuppgifterna
            till ca 110 djur, där vissa individer rör sig över nationsgränsen.
            Vi vet också att stammen har en smal genetisk bas med en överhängande
            fara för inavelsproblem. Tillskott genom invandring av varg från
            andra stammar är troligen av stor vikt för den skandinaviska vargstammens
            långsiktiga överlevnad.
          </note>
          <note>
            Jag har nyligen till den norske miljöministern beklagat att Norge
            gett tillstånd till en omfattande vargjakt. Jakten har uppenbarligen
            redan resulterat i att två av tre vargflockar i Norge nu saknar
            något av de viktiga ledardjuren. Eftersom vi har ett gemensamt
            ansvar för den skandinaviska vargpopulationen är det angeläget
            att få i gång en konstruktiv dialog. I det brev som jag nyligen
            skrev till den norske miljöministern tog jag upp frågan om samrådsprocessen
            mellan våra länder kring förvaltningsfrågor för att rovdjuren
            långsiktigt ska finnas kvar på den skandinaviska halvön, vilket
            ju båda länderna har förbundit sig till både nationellt och internationellt.
          </note>
          <note type="speaker">
            Anf. 115 JÖRGEN JOHANSSON (c):
          </note>
          <note>
            Fru talman! Jag tackar för svaret på min interpellation. Från
            Centerpartiets sida var vi mycket aktiva i debatten om den sammanhållna
            rovdjurspolitiken 2001. En av grundpelarna i vår modell var att
            rovdjurspolitiken skulle utformas utifrån ett skandinaviskt perspektiv.
            Det synsättet avvisades av statsrådets parti.
          </note>
          <note>
            Vi kan inte skapa en svensk rovdjurspolitik då exempelvis vargarna
            knappast tar hänsyn till en gränslinje mellan Sverige och Norge.
            Att då från regeringen hävda att Norge måste ta sitt ansvar för
            att den svenska vargen ska finnas kvar är som jag ser det något
            magstarkt.
          </note>
          <note>
            I stället tycker jag att vi har mycket att lära av den norska
            rovdjurspolitiken. Ett exempel är att lyssna till de människor
            som är berörda, alltså de som bor i vargland. Ett annat exempel
            är att tillåta jakt på varg.
          </note>
          <note>
            Ska vi kunna bedriva en målinriktad och aktiv rovdjurspolitik
            måste vi ha folket med oss, inte mot oss. Det är alltså en fråga
            om förtroende. I dag saknas det förtroendet mellan staten och
            viltvårdarna, och viltvårdare anser jag i det här sammanhanget
            att jägarna otvivelaktigt är.
          </note>
          <note>
            Den bild som statsrådet målar upp är inte, som jag ser det, en
            rättvisande bild. Bristen på förtroende visar sig i dag i en centralt
            styrd rovdjurspolitik. Det är till och med så att länsstyrelser
            klagar på den centrala styrningen och avsaknaden av verklighetsförankring
            i den rovdjurspolitik som bedrivs. Frågan är hur länge det här
            ska kunna fortgå.
          </note>
          <note>
            Jag tror att det är viktigt att vi åtminstone har samma verklighetsbild
            av hur läget är i dag. Jag såg det som ett hälsotecken när Naturvårdsverket
            i våras föreslog att § 28 i jaktförordningen skulle förändras.
            Men även det har tyvärr hamnat i en långbänk i regeringen som
            tydligen fortfarande pågår.
          </note>
          <note>
            I vargfrågan har jag noterat att även forskarna börjar fråga
            sig om det inte vore bra med en viss avskjutning av varg. Numerären
            kan minskas, och den genetiska tillförseln till stammen tillföras
            på annat sätt. De inser bristen i att inte ha folket med sig utan
            mot sig i de här frågorna.
          </note>
          <note>
            Jag var på en vargdebatt i Järnboås norr om Nora för några månader
            sedan. När jag kom dit möttes jag av en lokal som var fylld till
            bristningsgränsen. Folk gick alltså man ur huse för att följa
            den här diskussionen. Vreden var enorm över samhällets satsningar
            på varg i en bygd där Naturvårdsverkets helikoptrar ständigt cirklade
            över bygden, till enorma kostnader. Samtidigt skulle bygdens skola
            läggas ned för att det var ett underskott i samma storleksordning
            som några timmars helikopterflygning kostade.
          </note>
          <note>
            Folkets vrede på landsbygden är alltså inte enbart riktad mot
            vargen utan mot samhällets tendentiösa satsning på ett rovdjur
            som alltmer hatas i de här bygderna. De här signalerna måste vi
            faktiskt ta på allvar.
          </note>
          <note>
            Från Centerpartiet vill vi ha en biologisk mångfald. Vi vill
            värna alla arter, även vargen. Men det ska ske på ett rimligt
            sätt.
          </note>
          <note>
            Vi inser också vikten av att ha den folkliga förankringen i de
            här frågorna. Vi är helt klara över att vi inte kan vända folkgrupper
            mot varandra. I stället måste vi sträva mot samma mål om vi ska
            nå ett vettigt resultat. Vi har en gemensam vargstam i Skandinavien.
            Ett första steg bör därför vara att samordna rovdjurspolitiken
            med Norge och Finland. Jag är övertygad om att om statsrådet ger
            den öppningen har första steget tagits mot en sammanhållen rovdjurspolitik
            som kan accepteras av flertalet invånare här i landet.
          </note>
          <note type="speaker">
            Anf. 116 HARALD NORDLUND (fp):
          </note>
          <note>
            Fru talman! Jag har velat delta i den här debatten därför att
            interpellanten riktar kritik mot miljöministern för att hon reagerat
            i en viktig miljöfråga. Om kritik ska riktas är det i så fall
            för att kritiken varit för svag.
          </note>
          <note>
            För mig som socialliberal är frågan om vårt ansvar för naturen
            en ideologisk fråga, där utgångspunkten är förvaltarskapstanken,
            alltså idén om att människan inte har rätt att förbruka naturmiljö
            utan ska förvalta den för kommande generationer rätten att bruka
            men inte att förbruka.
          </note>
          <note>
            För oss är det viktigt att politiken handlar om att bevara och
            skydda den biologiska mångfalden. Det kan handla om att skydda
            skog och naturreservat. Det kan handla om att skydda de fyra orörda
            Norrlandsälvarna. Och det handlar också om att skydda de stora
            rovdjursarterna, björn, varg, lo, järv och kungsörn, från utrotning.
          </note>
          <note>
            Det mest brännande nu, och har så varit under lång tid, är frågan
            om vargen. Anledningen till det är delvis att det är vargen som
            löper störst risk att utrotas, men också att vargen kanske är
            det rovdjur som förorsakar störst rädsla hos människor.
          </note>
          <note>
            Att ett parti som säger sig vara intresserat av frågor som har
            med naturen och bevarandet av biologisk mångfald att göra å ena
            sidan säger att man vill bevara den biologiska mångfalden och
            å andra sidan att man vill tillåta jakt på varg går inte ihop.
            Det reagerar jag väldigt starkt mot. Det är därför jag deltar
            i den här debatten.
          </note>
          <note>
            Svaret från miljöministern är ett viktigt svar. Men jag tycker
            att kritiken mot Norge möjligen skulle kunna upprepas och då vara
            ännu starkare.
          </note>
          <note type="speaker">
            Anf. 117 RIGMOR STENMARK (c):
          </note>
          <note>
            Fru talman! Minister Lena Sommestad använder ofta ord som delaktighet
            och tydlighet. De är bra ord som kan stå som rubrik för många
            av våra samhällsfrågor, inte minst på det här området, nämligen
            rovdjurspolitiken. Här är det otroligt viktigt att människor känner
            just delaktighet. Det gör man inte i dag. Den vanlige småbrukaren,
            den vanlige lille djurhållaren, känner sig inte delaktig i dagens
            rovdjurspolitik. Ibland skulle jag vilja säga att vi kanske för
            att kunna bruka vår gemensamma resurs som vi har fått till låns
            också måste ha några som verkligen både brukar jorden och ser
            till att ha tamdjur. Det finns inget motsatsförhållande mellan
            Centerpartiets åsikt när det gäller att vara aktsam om vår natur,
            när vi samtidigt deklarerar vad Jörgen Johansson så tydligt har
            framfört.
          </note>
          <note>
            Vargen har i Sverige de senaste åren väckt mycket starka känslor.
            Det är på grund av att den uppträder på ett onaturligt sätt. Den
            är inte längre naturligt rädd för människor. Den söker sig fram
            till gårdar och angriper tamdjuren utan att be om lov, utan att
            man på något sätt kan se att vargen är skygg.
          </note>
          <note>
            Detta är inte bra. Det måste faktiskt bli en tydlighet i § 28.
            Den är inte tydlig i dag. Det finns ett tydligt exempel från mitt,
            Lena Sommestads och Harald Nordlunds hemlän, nämligen Gräsöbonden.
            Han blev friad i en domstol men fälld i den andra. Till och med
            Högsta domstolen säger att det måste bli en tydlighet så att det
            går att använda sig av paragrafen på ett liktydigt sätt.
          </note>
          <note>
            Vi vill inte på något sätt utrota rovdjuren, men vi vill ha en
            skärpning så att människor känner sig delaktiga. Det ska finnas
            en tydlighet. Man måste få möjlighet att jaga. Är man praktisk,
            ute i samhället, i skogarna i skogslänen, har direkt kontakt med
            bönderna och jägarna, kan man se att de är kloka människor. Om
            några brukar vår jord och är aktsamma om naturen är det den typen
            av yrkesutövare. Vi måste faktiskt lyssna på dem.
          </note>
          <note>
            De som är praktiska säger att om de får tillstånd att skjuta
            en varg i en flock skulle det naturliga uppträdandet komma tillbaka
            hos vargen. Vad skulle det vara för fel på om vi fick delaktighet
            och tydlighet?
          </note>
          <note>
            Människor är inte alltid så laglydiga. De skyddar hellre sina
            tamdjur. Vem skulle inte skydda sin egendom?
          </note>
          <note>
            Om du förlorar din egendom genom att en tjuv bryter sig in i
            din lägenhet, Harald Nordlund, skulle du inte skydda den egendomen
            på alla möjliga sätt? Men när det kommer en annan tjuv och angriper
            min egendom, kossorna och fåren, det som man lever på, då är det
            fel. Vad är logiken?
          </note>
          <note type="speaker">
            Anf. 118 ULRIK LINDGREN (kd):
          </note>
          <note>
            Fru talman! Tack, interpellanten, för ställd fråga.
          </note>
          <note>
            Jag tycker som kristdemokratisk politiker att det är positivt
            att det är så många som har förklarat sig nöjda med svensk rovdjurspolitik,
            som det har visat sig i undersökningen av Fjällmistra. Det är
            glädjande nog även så i Dalarna, där konflikterna kanske har varit
            svårast jämte konflikterna i Värmland om hur vi ska ha det med
            rovdjuren.
          </note>
          <note>
            Det är också kolossalt viktigt att beakta och se den minoritet
            som alltfort är ilsken och missnöjd och att söka dialog med den
            gruppen.
          </note>
          <note>
            Det finns mycket klokskap i bygderna, som flera talare har varit
            inne på, där man förstår att man måste ta ett ansvar för flora
            och fauna, inklusive för våra rovdjur, men samtidigt klara balansgången
            gentemot de invånare som är särskilt utsatta, till exempel jägare
            med hund, de som försöker hålla fäbodbruk i gång och tamboskap
            i övrigt. Vi kan alla vittna om flera tragedier vad gäller hur
            människor har förlorat sina hundar och tamdjur. Det är många gånger
            frågan om ett kärleksförhållande till djuren som bryts och med
            det också ett oerhört ingrepp i livsstil och även ekonomisk skada.
          </note>
          <note>
            Det kan inte nog betonas att vi har ett kollektivt ansvar för
            skadorna av rovdjur. För att uppnå förståelse måste folk få full
            ersättning för förlorade djur. Det finns fortfarande exempel på
            djurhållare i Dalarna som inte har fått full ersättning för förlorade
            djur eftersom de inte har kunnat hitta dem. Det gäller att för
            djurhållaren bevisa att han hade djuren, att de är förlorade och
            att det är rovdjurets fel. Annars får de inte ut sin ersättning.
          </note>
          <note>
            Även om det glädjande nog är många som är nöjda i undersökningen,
            har det visat sig att det finns betydande minoriteter som fortfarande
            är förbittrade över tillståndet i bygderna. Det finns också kommuner,
            till exempel Älvdalens kommun i Dalarna, där en majoritet begär
            att målet för vargstammen ska sänkas. De vill se färre vargar.
          </note>
          <note>
            Beträffande dialog och förståelse vill jag gärna lyfta fram ett
            positivt exempel på vad som kan göras. I Dalarna i Rättviks kommun
            tog Kristdemokraterna initiativ till en så kallad rovdjursberedning.
            Det betydde konkret och har genomförts att alla parter fick komma
            till tals i bygden. Det resulterade i sådant som att hela det
            politiska fältet samfällt har tagit avstånd från alla kriminella
            aktiviteter på området. Det gäller exempelvis att vargspårares
            bilar har punkterats. Den lokala naturvårdsföreningen och Rättviks
            jaktvårdskrets har börjat samarbeta i stället för att vara på
            var sin sida om en skyttegrav.
          </note>
          <note>
            Jag har inledningsvis följande frågor till ministern: Vilken
            förståelse kan ministern redovisa även för minoriteten i undersökningen
            som fortfarande har mycket svårt att svälja svensk rovdjurspolitik?
            Vad ytterligare är ministern beredd att göra för att skapa dialog
            och förståelse mellan samtliga parter i frågan om rovdjurspolitiken?
          </note>
          <note type="speaker">
            Anf. 119 Statsrådet LENA SOMMESTAD (s):
          </note>
          <note>
            Fru talman! Låt mig börja med behovet av dialog. Det var ett
            utmärkt exempel som gavs här på hur dialog på lokal nivå kan gå
            till. Självklart känner vi en stor respekt för grupperna. Det
            var också därför som vi vidtog en lång rad åtgärder när vi fattade
            beslutet om den nya rovdjurspolitiken, till exempel att öka ersättningarna
            till dem som drabbas, öka det förebyggande arbetet med stängsling
            och annat, som också har visat sig ha god effekt. Man kan arbeta
            med rovdjursgrupperna, som jag tror kan utveckla sitt arbete ytterligare
            i lokalsamhällena och också satsa på information när det gäller
            de stora rovdjuren. Arbetet fortskrider och kommer att kräva tid.
          </note>
          <note>
            Vi har ett ansvar att medverka till att överbrygga konflikterna
            snarare än att förvärra dem genom skyttegravskrig. Det behövs
            legitimitet och förståelse för de villkor som finns för kreatursägare
            i glesbygden, men vi måste också, Jörgen Johansson, ta vår utgångspunkt
            i att det handlar om att bevara vargstammarna och andra rovdjursstammar.
            Vad krävs för att de långsiktigt ska finnas kvar i vår flora och
            fauna? Det är också en viktig utgångspunkt.
          </note>
          <note>
            Det finns problem att ständigt hävda att vi vill värna vargen
            och andra rovdjur, men vi vill samtidigt släppa de restriktioner
            som finns i den svåra situation vi befinner oss i med alltför
            få föryngringar av varg för att man som forskarna bedömer det
            ska kunna säkra bestånden.
          </note>
          <note>
            Jag är övertygad om att vi alla är eniga om att vi långsiktigt
            gärna vill ha mer av regional förvaltning. Vi vet att det är viktigt
            att ha en delaktighet, och vi vet att det fungerar mycket väl
            för de rovdjursarter där vi har fler och större populationer.
            Men det är inte så lätt i detta inledningsskede. Då måste vi ha
            en skarp kontroll om vi inte helt ska förlora dessa rovdjur.
          </note>
          <note>
            Jörgen Johanssons kritik mot mitt agerande när det gäller norsk
            rovdjurspolitik handlar om att han skulle vilja se en liknande
            politik. Vi har ett mål om 20 föryngringar i Sverige. I Norge
            har man ett mål om 3 föryngringar per år. Man har inte alls tagit
            hänsyn till den genetiska variationen när man nu har skjutit av
            varg, vilket är mycket allvarligt. Och man har inte samrått med
            Sverige när det gäller denna avskjutning, inte heller när det
            gäller den genetiska variationen av vargarna, vilket innebär att
            vi kan bli av med några vargar som är oerhört betydelsefulla för
            vår rovdjursförvaltning. Om vi har en större genetisk variation
            i vargstammen kan vi kanske också ha en mindre population än om
            vi inte har det.
          </note>
          <note>
            Vår bedömning är att vi har väldigt olika utgångspunkter. Vi
            har en ambition, och har alltid haft det, att samarbeta med Norge.
            Vi hade tidigare under 90-talet ett betydligt närmare samarbete
            som tyvärr inte har kunnat upprätthållas därför att Norge kring
            sekelskiftet valde att göra en väldigt stor avskjutning. Och vi
            kan inte bestämma vad Norge ska göra, och därmed kunde vi inte
            heller ha en gemensam politik.
          </note>
          <note>
            Men vi tar nya tag. Och jag tror att det finns en önskan om ett
            förbättrat samråd också från norsk sida. Det är jag övertygad
            om. Och efter den diskussion som vi nu har haft kring den senaste
            avskjutningen, som alltså har drabbat några vargar som är väldigt
            betydelsefulla för vargstammens överlevnad också ur genetisk synvinkel,
            vill vi försöka återkomma och förbättra samrådet med våra norska
            kolleger. Vi har också ett bra samarbete med Norge på flera områden,
            inte minst när det gäller forskningen. Det är därför min förhoppning
            att vi ska kunna lyckas med detta.
          </note>
          <note>
            Legitimitet är viktigt. Men vi kan inte heller glömma utgångspunkten:
            Vad krävs för att vi ska kunna värna vargen i svensk fauna? Och
            här har vi ett ansvar, utifrån internationella konventioner ett
            lika stort ansvar som andra regeringar i andra länder med stora
            rovdjur har.
          </note>
          <note type="speaker">
            Anf. 120 JÖRGEN JOHANSSON (c):
          </note>
          <note>
            Fru talman! Jag delar uppfattningen att ett beslut måste ha legitimitet.
            Jag anser inte att det här beslutet har den legitimitet som krävs.
          </note>
          <note>
            Den utredare som gjorde utredningen inför beslutet om den samordnade
            rovdjurspolitiken gjorde faktiskt ett bra arbete. Han framhöll
            diskussionen om legitimiteten och den lokala förankringen, alltså
            dialogen. Men tyvärr blev han överkörd vid beslutet i riksdagen.
            Hade man följt utredarens förslag hade det åtminstone varit någon
            rimlighet i detta.
          </note>
          <note>
            Numerären kan man diskutera. Forskarna är faktiskt inne på att
            det går att komplettera när det gäller den genetiska variationen
            genom att man tillför vargar med jämna mellanrum.
          </note>
          <note>
            Den stora fråga som aktualiserade min interpellation var vår
            regerings inhopp i den norska inrikespolitiken på detta område.
            Jag tycker att det är något underligt. Vi måste alla förstå att
            det är vilda djur som vi talar om och som inte följer en nationsgräns.
            En av de större debatterna i samband med att vi tog detta beslut
            gällde att vi skulle ha en skandinavisk rovdjurspolitik. Om vi
            hade haft det kanske vi hade fått rucka lite grann på vår inställning
            från både svenskt håll och norskt håll för att finna de goda lösningarna.
            Jag tror nämligen att alla inser att vi inte kan styra över andra
            länder och att vi inte kan styra över dessa rovdjur.
          </note>
          <note>
            Med andra ord: En förutsättning för att nå det goda resultatet
            är faktiskt att vi har en skandinavisk rovdjurspolitik, inte att
            vi låser in oss i skilda rum. Då går det helt snett.
          </note>
          <note>
            Vi har mycket tydligt sagt att vi värnar den biologiska mångfalden.
            Vi vill ha varg kvar, vi vill ha lo kvar och så vidare. Men det
            gäller också att se på numerären så att den är rimlig. Jag kan
            ta ett exempel som gäller lodjur. I mitt hemlän, Västmanlands
            län, konstaterar man att man kan ha 2025 lodjur. Vi har enligt
            beräkningarna mer än 75 djur, vilket innebär att rådjuren i norra
            delen av Västmanland har försvunnit. De finns inte kvar. Det är
            inte något som är i samklang med den biologiska mångfald som vi
            eftersträvar. I och med att rådjuren har försvunnit börjar också
            lodjuren försvinna. Det märker vi genom de diskussioner som förs
            i Värmland. Det är där som de börjar finnas nu. De flyttar naturligtvis
            när man har utrotat den art som är den främsta matkällan. Förhoppningsvis
            kommer rådjuren tillbaka. Men frågan är om det är den här typen
            av rovdjurshållning som vi ska ha.
          </note>
          <note>
            Dialogen har framhållits. Dialogen är viktig. Och jag hoppas
            att vi kan få en aktiv rovdjurspolitik som inte kantrar, vilket
            jag anser att den nuvarande rovdjurspolitiken faktiskt har gjort.
            Dialogen måste stärkas. Och min förhoppning är att vi också kan
            få till stånd en skandinavisk rovdjurspolitik.
          </note>
          <note type="speaker">
            Anf. 121 HARALD NORDLUND (fp):
          </note>
          <note>
            Fru talman! Med anledning av de diskussioner som vi har haft
            under lång tid i vårt land och som är viktiga menar jag att det
            inte är antalet djur som vi ska ägna våra diskussioner åt. Det
            är inte det som är det centrala, utan vi ska diskutera med varandra
            hur vi ska se till att bevara livskraftiga stammar. Och vem vet
            det? Jo, man vet väldigt mycket om vad det är som krävs. Och vi
            vet också att om vi skulle bete oss på samma sätt i Sverige som
            man gör i Norge så äventyrar vi överlevnaden för vargen. Kortsiktigt
            handlar det faktiskt om risker för en inavel hos vargen med de
            konsekvenser som det får.
          </note>
          <note>
            Jag blir väldigt bekymrad när jag hör centerpartisterna tala
            om dessa frågor. De säger: Vi vill inte utrota. Men vi vill tillåta
            avskjutning.
          </note>
          <note>
            Det är ingen konsekvent politik att säga att detta skulle vara
            en inrikespolitisk fråga för Norge som vi inte har rätt att lägga
            oss i. Men om jag minns rätt hörde jag i ett inledningsanförande
            här att vargen inte känner några nationsgränser.
          </note>
          <note>
            Detta är en angelägenhet för oss alla. Därför ska vi lägga oss
            i den dåliga och oansvariga politik som Norge för i denna fråga.
          </note>
          <note type="speaker">
            Anf. 122 ULRIK LINDGREN (kd):
          </note>
          <note>
            Fru talman! Tack statsrådet för förståelse för dessa betydande
            minoriteter som fortfarande har svårt att svälja svensk rovdjurspolitik.
          </note>
          <note>
            På temat konstruktiv dialog skulle jag vilja fortsätta och nämna
            exemplet från Dalarna där vår landshövding Ingrid Dahlberg för
            drygt ett år sedan tog initiativ till samarbetssamtal med jägare,
            oroliga djurhållare och övriga i länet om vad man skulle kunna
            göra för att få ned stridsyxorna och få mer av samarbete när det
            gäller rovdjurspolitiken.
          </note>
          <note>
            Resultatet blev att vår landshövding skrev till Naturvårdsverket
            med avsikten att Naturvårdsverket skulle gå oss till mötes i fråga
            om att bereda någon form av förslag gentemot regering och riksdag
            om en modifiering av 28 § i jaktförordningen så att den skulle
            mötas av större förståelse ute i bygderna.
          </note>
          <note>
            Det skrevs också om mer beslutanderätt till länsstyrelsenivåerna.
            Också tekniska förbättringar nämndes som radiomärkning av ledarvarg
            som skulle vara kopplad till en så kallad vargtelefon, det vill
            säga att en jägare med hund telefonledes skulle kunna ta reda
            på var vargen är och om den skulle kunna utgöra ett potentiellt
            hot mot hunden.
          </note>
          <note>
            Jag undrar om statsrådet skulle kunna ge något besked om var
            någonstans i byråkratkvarnarna som detta skrivande och beredande
            befinner sig och om det kommer någon form av modifiering, någon
            konkret förbättring eller något förslag till riksdagen. Jag vore
            tacksam för besked.
          </note>
          <note type="speaker">
            Anf. 123 Statsrådet LENA SOMMESTAD (s):
          </note>
          <note>
            Fru talman! När det gäller 28 § och den diskussion som har förts
            är det mycket riktigt så att förslag har lämnats in. Ann-Christin
            Nykvist, vår jordbruksminister, hade alldeles nyligen en interpellationsdebatt
            om detta. Det är en fråga som bereds av Jordbruksdepartementet.
            Man har inväntat det domslut som gällde det så kallade Gräsöfallet.
            Där togs ju beslut i december. Det är alltså Jordbruksdepartementet
            som bereder frågan. Vi får återkomma när det gäller eventuella
            förslag till riksdagen.
          </note>
          <note>
            Jag vill dock påminna om att i den omfattande diskussion som
            fördes om 28 § när beslut om rovdjurspolitiken ursprungligen togs
            var det faktiskt rättssäkerhetsskäl som motiverade just den utformning
            som paragrafen fick. Det var de rättsliga instansernas synpunkter
            som ledde fram till detta. Det här är det viktigt att komma ihåg
            när vi nu ser att det är svårt och att man kan få olika utfall
            i olika instanser. Men det är ingenting som är unikt för den här
            typen av mål, utan det förekommer i alla möjliga typer av mål
            att olika instanser kan komma till olika utfall. Den frågan får
            vi alltså återkomma till. Det är, som sagt, Jordbruksdepartementet
            som bereder detta.
          </note>
          <note>
            Låt mig säga att detta med legitimiteten är oerhört viktigt,
            men det är också viktigt att vi tillsammans hjälps åt med att
            visa respekt för de beslut som fattats i Sveriges riksdag. Vi
            har nu fattat beslut om en rovdjurspolitik. Det är bra att vi
            har en debatt och en diskussion, och det är öppet för alla att
            vara med i denna och att driva på om man vill förändra den här
            politiken. Men vi måste också vara skarpa och tydliga i vår kritik
            mot grupper som undergräver den här politiken, till exempel genom
            illegal jakt som inte gör annat än fördärvar våra möjligheter
            att på sikt få en väl fungerande rovdjurspolitik med en bra medverkan
            i den lokala och den regionala förvaltningen.
          </note>
          <note>
            Det gäller till exempel också den här typen av möjligheter att
            veta var vargen finns. Det finns en önskan att kunna vara betydligt
            öppnare och att visa det och utveckla tekniska möjligheter. Men
            då måste vi också visa att grupper inte så att säga missutnyttjar
            den möjligheten att veta var vargen finns.
          </note>
          <note>
            Vi ser ju nu att vi, efter att ha fått en ny typ av sändare för
            vargarna, haft en mindre avskjutning av varg än vi hade för något
            år sedan med de sändare som då fanns och som det gick att lokalisera.
            Det här tycker jag är tänkvärt. Vi har alltså även ett ansvar
            för att både upprätthålla den här politiken och respektera den
            så länge det är den politik som gäller.
          </note>
          <note>
            När det gäller våra förvaltningsstrategier är det precis som
            Jörgen Johansson säger, att vi har en väldigt livaktig forskning.
            Vi lär oss ständigt nytt kring rovdjurspopulationerna och kan
            också ha anledning att se över förvaltningsstrategier. Våra myndigheter
            följer detta väldigt noga. Löpande presenteras nya forskningsresultat.
          </note>
          <note>
            Särskilt intressant är naturligtvis den kunskap vi nu får om
            den genetiska variationen. Som jag tidigare sagt är det just detta
            som gör att vi tycker att det är så viktigt att samråda så att
            vi också vet vad vi gör när vi tillåter skyddsjakt på varg. Det
            gör vi ju också i Sverige vid vissa tillfällen eller för andra
            länder, till exempel Norge, när jakt tillåts.
          </note>
          <note>
            Jag kan också konstatera att vi för några veckor sedan fick meddelande
            om att nya vargar kommit in över svensk gräns. Detta är väldigt
            hoppfullt. Vi har ställt oss mycket tveksamma till att vi skulle
            manipulera genom att flytta hit varg för att förbättra den genetiska
            variationen det skulle vara ett väldigt kontroversiellt beslut.
            Vi har vår utgångspunkt i vår egen vargstam som finns här. Men
            vi lär oss, och vi vet att den genetiska variationen är, och kan
            bli, avgörande för hur vi ska hantera vår rovdjursförvaltning.
            Vi kommer att fortsatt följa forskningen och utveckla våra förvaltningsmetoder
            efter detta.
          </note>
          <note type="speaker">
            Anf. 124 JÖRGEN JOHANSSON (c):
          </note>
          <note>
            Fru talman! Jag vill betona att jag delar statsrådets uppfattning
            att illegal jakt ska bekämpas. Sådant kan vi inte på något sätt
            ställa oss bakom. Men samtidigt måste vi ha klart för oss att
            för att nå goda resultat i sådana här sammanhang fordras det en
            folklig förståelse. Tyvärr finns en sådan inte i dag.
          </note>
          <note>
            Vad gäller det som sker i Norge och det som Harald Nordlund tog
            upp hade vi ju en rätt stor debatt om den skandinaviska rovdjurspolitiken
            en debatt där vi tog avstånd från att ta upp diskussionen med
            Norge och Finland, något som jag anser vara förödande om vi nu
            ska ha en gemensam politik. Eftersom vi har en gemensam vargstam
            borde vi också ha en gemensam politik. I den typen av dialog det
            är nämligen en dialog också i det avseendet är det också fråga
            om att både ge och ta. Jag är helt övertygad om att såväl Sverige
            som Norge hade vunnit på det.
          </note>
          <note>
            Kanske hade vi nått fram till det resultat som utredaren ville
            ha. Det tror jag var ett rätt så vettigt och rimligt förslag.
            Men nu nådde vi så att säga ingenstans, utan nu blir det ställningskrig
            mellan våra båda länder. Det är inte bra just eftersom vi har
            en gemensam vargstam.
          </note>
          <note>
            Jag återkommer igen till frågan om det inte är dags att ta ett
            initiativ och försöka få en uttalat skandinavisk rovdjurspolitik
            så att vi har samma inriktning. Jag är övertygad om att vi då
            kommer fram till ett resultat som är sådant att såväl värmlänningar
            som dalfolk och så vidare kan acceptera det här.
          </note>
          <note type="speaker">
            Anf. 125 Statsrådet LENA SOMMESTAD (s):
          </note>
          <note>
            Fru talman! Jag menar att bilden inte är så ensidig som Jörgen
            Johansson hävdar när det gäller detta med att det inte finns någon
            folklig förståelse. Vi har en tudelad opinion i frågan det är
            mycket tydligt och jag hör båda sidorna. Det finns många som är
            mycket angelägna om att vi ska värna om den svenska vargstammen.
            Det tycker jag också är viktigt att komma ihåg.
          </note>
          <note>
            Samtidigt är vi naturligtvis medvetna om den snabba utveckling
            som varit. Vargen har varit borta från Sverige under en mycket
            lång tid och kommer nu tillbaka. Det är en besvärlig situation.
            Vi måste lära oss att leva under nya villkor och hantera lägen
            som kan vara besvärliga. Vi har stor respekt för och känner stor
            ödmjukhet inför att vi måste arbeta med det här och att det är
            svårt för många som ställs inför svåra situationer.
          </note>
          <note>
            När det gäller samarbetet med Norge har jag nu väldigt tydligt
            tagit initiativ till att vi ska förbättra vårt samråd. Jag kommer
            att träffa Norges miljöminister personligen redan nästa vecka.
            Då får vi tillfälle att diskutera de här frågorna. Jag tycker
            att det är ett viktigt första steg mot bakgrund av den väldigt
            olika syn vi har.
          </note>
          <note>
            Det är viktigt att vi samarbetar, och vi har ett gemensamt uppdrag
            det har jag vid flera tillfällen understrukit men vi har också
            internationella förpliktelser. Sverige ingår ju också i Europeiska
            unionen med unionens höga ambitioner när det gäller naturvård
            och rovdjurspolitik. Det innebär att vi inte kan kompromissa hur
            långt som helst därför att vi anser också att vi har ett ansvar
            när det gäller att uppfylla de internationella konventionerna.
          </note>
          <note>
            Här ser jag som miljöminister ut över världen, och jag ser många
            av mina kolleger miljöministrar i bland annat Afrika och Asien
            som har betydligt tuffare uppgifter när det gäller att bevara
            den biologiska mångfalden i länder där människor ofta inte ens
            har mat för dagen men där man ska försvara till exempel elefanternas
            eller lejonens överlevnad. Jag tycker att vi ska kunna klara det
            här i Sverige och hoppas att vi kan få ett bättre samråd med Norge
            och en större samsyn i framtiden.
          </note>
          <note>
            Överläggningen var härmed avslutad.
          </note>
          <note>
            18 § Svar på interpellation 2004/05:305 om studieresultat i friskolorna
          </note>
          <note type="speaker">
            Anf. 126 Statsrådet IBRAHIM BAYLAN (s):
          </note>
          <note>
            Fru talman! Allan Widman har frågat vilka åtgärder statsministern
            är beredd till för att tillgodogöra sig Skolverkets information
            om studieresultaten i grund- och gymnasieskolan. Då jag har ansvaret
            för skolfrågorna har interpellationen överlämnats till mig.
          </note>
          <note>
            Skolverkets statistik för läsåren 1998/992002/03 visar att en
            större andel elever i fristående än i kommunala grundskolor fick
            behörighet till gymnasieskolan. Liknande skillnader finns avseende
            gymnasieskolan.
          </note>
          <note>
            Orsaken till skillnaderna är inte så enkel som interpellanten
            vill göra gällande. En sak är att konstatera statistiska skillnader.
            En annan sak är att försöka analysera de bakomliggande orsakerna
            till skillnaderna. Det är beklagligt att Allan Widman väljer att
            använda statistik utan att söka de bakomliggande faktorer som
            kan ha betydelse.
          </note>
          <note>
            En grundläggande fråga vid sådana jämförelser är om elevpopulationen
            är densamma i fristående och i offentliga skolor.
          </note>
          <note>
            År 2000 redovisade Skolverket en kartläggning av elevsammansättningen
            vid ett representativt urval av fristående skolor med avseende
            på elevernas bakgrund och föräldrarnas utbildnings- och inkomstnivå.
            Elevsammansättningen jämfördes med offentliga grund- respektive
            gymnasieskolor. För elever i gymnasieskolan redovisades dessutom
            betygspoängen vid intagningen till gymnasieskolan.
          </note>
          <note>
            Andelen barn med en förälder som har eftergymnasial utbildning
            uppgick till 65 % i fristående grundskolor och till 40,7 % i kommunala
            grundskolor. Den disponibla inkomsten efter skatt var generellt
            sett högre för föräldrar med barn i fristående skolor.
          </note>
          <note>
            Andelen barn med en förälder som har eftergymnasial utbildning
            uppgick till 60 % i fristående och till 40 % i offentliga gymnasieskolor.
            Fyra gymnasieprogram dominerade i de fristående skolorna: specialutformat
            program, medieprogram, samhälls- och naturvetenskapligt program.
            86 % av eleverna i fristående skolor gick på dessa program mot
            54 % i kommunala skolor.
          </note>
          <note>
            Skillnaderna i meritvärde vid intagningen till gymnasieskolan
            speglar det faktum att fristående gymnasieskolor tar emot ett
            begränsat urval elever, medan offentliga gymnasieskolor ger plats
            åt alla elever.
          </note>
          <note>
            En annan aspekt är om betygssättningen är likvärdig i fristående
            och kommunala skolor. År 2000 gjorde Skolverkets kvalitetsgranskningsnämnd
            en granskning avseende en rättvis och likvärdig betygssättning
            i 100 skolor i 20 kommuner. Under 2001 granskades 18 fristående
            skolor med utbildning på grund- eller gymnasieskolenivå.
          </note>
          <note>
            Några avsevärda generella skillnader från granskningen i de fristående
            skolorna jämfört med granskningen i de kommunala skolorna kom
            inte fram. Skolverket fann dock en risk för betygsinflation hos
            de fristående skolorna på grund av bristfälliga kriterier och
            få generella referenspunkter. Till osäkerheten hörde också bristande
            kunskaper om betygssystemet hos en del lärare. Även skolornas
            olika erfarenheter av betygssättning, från mångåriga till mycket
            begränsade erfarenheter hos nyetablerade skolor, bidrog till osäkerheten.
          </note>
          <note>
            År 2003 publicerade Skolverket rapporten Valfrihet och dess effekter
            inom skolområdet . En enkätundersökning hade riktats till 4 700
            föräldrar med barn i skolår 2, 5 och 9. En annan enkät hade riktats
            till 262 kommuner och 92 kommun- respektive stadsdelar. Rapporten
            visar bland annat att framför allt högutbildade föräldrar hade
            valt fristående skola och att elever i fristående skolor nått
            bättre studieresultat än elever i kommunala skolor. Skolverket
            framhåller att uppgifterna bör tolkas med försiktighet, då man
            vet att många fristående skolor rekryterar elever från hem med
            stark studietradition. Av rapporten framgår även att fristående
            skolor har lägst antal elever per skola. Elevernas bakgrund och
            skolstorlek är faktorer som brukar ha betydelse för studieresultat
            även i kommunala skolor.
          </note>
          <note>
            Skolan i dess olika former är formellt sett öppen för alla, men
            valfriheten utnyttjas olika av olika föräldragrupper. De så kallade
            valfrihetsreformerna har inte minskat segregationen i skolan.
            Val utnyttjas i större utsträckning av högutbildade och är vanligare
            i storstäder. Högutbildade föräldrar är klart överrepresenterade
            inom kategorin föräldrar till elever i fristående skolor.
          </note>
          <note type="speaker">
            Anf. 127 ALLAN WIDMAN (fp):
          </note>
          <note>
            Fru talman! Bakgrunden till min interpellation var ett uttalande
            som statsministern i egen hög person fällde några dagar före jul.
            Han antydde i en TT-intervju att Sveriges dåliga nationella studieresultat
            vid internationella jämförelser kunde bero på våra friskolor.
            Den statistik som skolministern har presenterat i dag talar i
            samma riktning. Den bekräftar egentligen det påstående som jag
            har gjort i min interpellation, att friskolornas resultat, åtminstone
            så långt vi vet, generellt sett ligger över de kommunala skolornas.
            Mellan åren 1999 och 2003 hade elever som gick ut från friskolor
            ca 10 % högre betygspoäng, och fler av elever i dessa skolor än
            i den kommunala skolan var behöriga för de nationella programmen.
            Den här undersökningen har Skolverket gjort inom ramen för en
            nationell utvärdering år efter år, och resultaten har varit entydiga.
          </note>
          <note>
            Skolministern gör en poäng av att elevernas bakgrund i respektive
            skolform inte är identisk. Han nämner att föräldrar till elever
            i friskolor har högre inkomst och längre utbildning. Men jag undrar:
            Varför nämnde skolministern inte att de friskolor som vi har i
            Sverige har mindre resurser per elev i genomsnitt att röra sig
            med än de kommunala skolorna? Varför nämnde han inte att andelen
            elever med utländsk bakgrund faktiskt är fullt jämförbar med den
            kommunala skolan?
          </note>
          <note>
            Föräldrar med kort utbildning och låga inkomster väljer inte
            friskolor i samma utsträckning. Jag har ingen anledning att ifrågasätta
            det påståendet. Min fråga är: Vad gör regeringen i det här landet
            för att stimulera människor med en sådan social bakgrund till
            att aktivt välja friskolor? Friskolorna är öppna för alla barn
            i det här landet. Friskolorna är helt kostnadsfria. Jag invänder
            mot det resonemang som skolministern för när han säger att friskolorna
            rekryterar barn från hem med långa utbildningar och att de har
            ett begränsat urval. Men de har en skyldighet, så länge samhället
            understöder deras verksamhet, att hålla sina skolor öppna för
            vem som helst som ställer sig i kön.
          </note>
          <note>
            När det gäller stimulansen av föräldrar att välja friskolor är
            sanningen den att regeringen inte gör någonting. I stället talar
            man nedsättande om friskolorna. Statsministerns uttalande före
            jul är bara ett exempel på detta. Jag noterar att skolministerns
            svar innehåller många förklaringar till varför friskolornas elever
            lyckas bättre med sin utbildning. De har andra föräldrar, föräldrarna
            har högre inkomster, friskolorna är mindre än de kommunala motsvarigheterna.
          </note>
          <note>
            Men frågan var inte detta. Frågan handlar om statsministerns
            påstående att friskolorna drar ned de svenska resultaten vid internationella
            jämförelser. Något stöd för detta har skolministern inte visat.
            I stället har allt det material han egentligen tagit fram i sitt
            svar pekat på motsatsen.
          </note>
          <note>
            Skolministern beklagar att jag inte beaktar de bakomliggande
            orsakerna till att friskolorna lyckas bättre, och det kan man
            göra. Men jag beklagar i minst lika hög grad att Sveriges statsminister
            felaktigt påstått att friskolorna drar ned Sveriges utbildningsresultat.
            Han är enligt min mening, fru talman, skyldig tiotusentals elever,
            föräldrar och lärare i friskolorna i Sverige en ursäkt.
          </note>
          <note type="speaker">
            Anf. 128 Statsrådet IBRAHIM BAYLAN (s):
          </note>
          <note>
            Fru talman! När vi debatterar i denna kammare är det viktigt
            att vi gör det på riktiga och sanna grunder utgående från fakta.
            Vad statsministern sade i den TT-intervju som interpellanten relaterar
            till var att friskolorna har en låg andel behöriga lärare, 50
            % i gymnasiet och 63 % i grundskolan.
          </note>
          <note>
            Detta är fakta. Han sade vidare: Jag vet inte om friskolorna
            bidrar till de försämrade prestationerna. Detta var vad statsministern
            sade.
          </note>
          <note>
            Det är en rimlig fråga att ställa sig därför att Pisa 2000, den
            undersökning som OECD gör, var tydlig på en punkt, och det var
            att den pekade ut att en sammanhållen skola, med en god blandning
            av elever, generellt sett presterade bättre resultat än skolor
            där man sorterade ut sig redan i tidiga åldrar.
          </note>
          <note>
            Fru talman! Den svenska skolan har genomgått enorma förändringar
            under 90-talet. Vi har haft en ekonomisk situation som har varit
            allt annat än bra, kombinerat med ett stort antal reformer, däribland
            friskolereformen. Att då ställa sig frågan om den ökade segregationen
            inom skolväsendet har bidragit till att försämra resultaten är
            rimligt. Svaret på den frågan behöver vi ta reda på. Det är viktigt
            att göra djupa analyser och inte bara stödja sin politik på ytliga
            statistiska uppgifter. Att elever i fristående skolor generellt
            sett har högre betyg kan vi se i vilken statistik som helst. Men
            man måste också fråga sig varför. Vad beror detta på? Vad är det
            gör att det är på det viset? Ja, det finns naturligtvis många
            förklaringar, och jag har försökt att ge några av dem. Jag tycker
            att Folkpartiet gör det väldigt enkelt för sig när man bara tittar
            på betyg.
          </note>
          <note>
            För att ta ett konkret exempel: För att komma in på NV-programmet
            på friskolan Viktor Rydbergs gymnasium 2004 krävdes 315 av 320
            möjliga poäng. Motsvarande för det kommunala Tensta gymnasiums
            NV-program var 185 poäng. Detta är bara ett exempel på skilda
            förutsättningar i skolan.
          </note>
          <note>
            Varför väljer Folkpartiet att bortse från de skillnader som finns
            i förutsättningarna för skolorna när man debatterar friskolor?
            Varför vägrar Folkpartiet att föra en nyanserad debatt om vårt
            skolsystem när det kommer till de fristående skolorna?
          </note>
          <note>
            Fru talman! Jag har i grunden en väldigt positiv syn på många
            av de fristående skolor som finns i vårt land. Dock har jag och
            statsministern sett ett antal inslag som har bidragit till att
            öka segregationen i den svenska skolan. Att lyfta fram detta till
            debatt för att hitta åtgärder som leder till en förbättring av
            vår gemensamma skola, hela vårt skolsystem, är inte bara vår rätt
            utan också vår plikt, fru talman.
          </note>
          <note type="speaker">
            Anf. 129 ALLAN WIDMAN (fp):
          </note>
          <note>
            Fru talman! Dessvärre måste jag med en viss envishet uppehålla
            mig kring frågan om kvaliteten. Det var det som motiverade mig
            till att framställa interpellationen.
          </note>
          <note>
            Det är mycket möjligt att de jämförelser och undersökningar som
            görs av Skolverket, vår nationella myndighet, kan ifrågasättas
            och diskuteras. Är det verkligen exakt samma elever, är det exakt
            samma utbildning, är det exakt samma villkor som gäller? Det är
            klart att det inte är. Precis som på den kommunala sidan finns
            det stora skillnader mellan varje friskola. Någon absolut rättvisa
            går ju aldrig att få.
          </note>
          <note>
            Återigen: Svaret från skolministern handlar om förklaringar till
            varför friskolorna lyckas bättre med att undervisa eleverna och
            få goda studieresultat. Men enligt min mening innehöll statsministerns
            uttalande ett påstående om att friskolorna kvalitativt var underlägsna
            sina kommunala motsvarigheter.
          </note>
          <note>
            Det var bra att du läste upp citatet. Jag vet inte, lär Göran
            Persson ha sagt, om friskolorna bidrar till att dra ned resultaten.
            När Sveriges statsminister säger detta på bästa sändningstid i
            tv är det självklart att det tolkas som ett nedsättande omdöme
            om friskolorna.
          </note>
          <note>
            Jag anser att statsministern helst själv borde ha besvarat den
            här interpellationen och att hade borde ha bett friskolorna, föräldrarna,
            eleverna och lärarna om ursäkt, alldeles särskilt som i han nästa
            andetag efter att ha ifrågasatt friskolorna sade: Det här kan
            komma att bli en valfråga för socialdemokratin i 2006 års val.
          </note>
          <note>
            Jag är också ledsen över att behöva konstatera att regeringen
            inte vill agera för att man genom Skolverket på bästa sätt ska
            belysa friskolorna och deras prestationer.
          </note>
          <note>
            För bara någon vecka sedan drog Skolverket tillbaka en rapport
            med rubriken Mer kunskap för pengarna . I den rapporten framgick
            det enligt en del mycket tydligt och enligt andra mindre tydligt
            att resultaten av de verksamheter som bedrevs i friskolorna var
            bättre än i de kommunala motsvarigheterna. Det framgick vidare
            att undervisningen var mer effektiv. Man fick mera ut av de pengar
            som samhället investerade i undervisning i friskolorna.
          </note>
          <note>
            Varför Skolverket några timmar efter det att skolministern kritiserade
            rapporten för att vara onyanserad drog tillbaka den, vet jag inte.
            Men jag vet att den frågan är föremål för utredning på annat håll.
          </note>
          <note type="speaker">
            Anf. 130 Statsrådet IBRAHIM BAYLAN (s):
          </note>
          <note>
            Fru talman! En sammanhållen skola där barn med olika bakgrund,
            olika religioner och olika socioekonomiska förutsättningar möts
            är en väldigt stor tillgång för det svenska samhället. Vi vet
            inte minst genom forskning och de Pisa-rapporter som har kommit
            genom åren att detta bidrar till att öka resultaten i den svenska
            skolan. Vi vet också att det är viktigt för sammanhållningen i
            samhället att vi har en skola som kan överbrygga skillnader, som
            kan skapa förståelse för människors olikhet. Detta är väldigt
            värdefullt för oss socialdemokrater och någonting som vi kommer
            att fortsätta att kämpa för.
          </note>
          <note>
            Det är av den anledningen som vi känner en oro när vi ser en
            ökad segregation inom den svenska skolan. Den sammanhållna skolan
            har tidigare betraktats inte minst av OECD som en stor tillgång,
            inte minst för att förbättra resultaten. När vi nu ser att skillnaderna
            ökar är det rimligt att fråga sig: Kan det bero på att den sammanhållna
            skolan håller på att segregeras? Det är en rimlig fråga för alla,
            men uppenbarligen inte för Folkpartiet, och det beklagar jag.
            Att inte göra en ordentlig analys innan man tar till åtgärder
            kan ju leda väldigt snett.
          </note>
          <note>
            En viktig del av regeringens politik är att stärka uppföljningen
            och utvärderingen av den svenska skolan. Därför har Skolverket
            fått regeringens uppdrag att kontinuerligt granska det svenska
            skolväsendet och den resursanvändning som man har där. Vi vill
            naturligtvis veta hur våra resurser används, om de används på
            rätt sätt. Om de inte gör det vill vi veta vilka förändringar
            som krävs för att de ska göra det.
          </note>
          <note>
            Skolverket har lämnat en rapport och sedan dragit tillbaka den.
            Den förklaring som jag har fått av Skolverket är att den inte
            höll den kvalitet som man var beredd att stå för. Jag har ingen
            anledning att överpröva ett beslut som Skolverket självständigt
            har fattat. Jag respekterar det.
          </note>
          <note>
            Fru talman! Jag känner en stor oro när jag hör Folkpartiet argumentera
            i skolfrågor och diskutera dem. Folkpartiets lösningar är att
            ha en skola där man sorterar ännu mer. Redan i yngre åldrar ska
            eleverna skiljas åt genom allmän och särskild kurs. Elever som
            behöver hjälp och stöd får endast sitta kvar i skolan, alltså
            sitta kvar när deras kamrater börjar en högre årskurs.
          </note>
          <note>
            Folkpartiet vill också införa en skolpeng som ska vara lika för
            alla, en skolpeng som sätter likheten först och inte jämlikheten.
            Detta oroar mig, och jag tror att det i än högre grad skulle bidra
            till att öka segregationen i den svenska skolan. I stället för
            att vara jämlik och solidarisk skulle det göra den till orättvis.
            I det läget skulle resursfördelningen inte ske efter behov, utan
            den skulle vara lika för alla, trots att vi vet att våra barn
            och ungdomar har olika förutsättningar och olika behov.
          </note>
          <note>
            Vad den svenska skolan behöver är att anpassa sig mer efter elevernas
            olika förutsättningar än att behandla alla lika. Det skulle bidra
            till en utslagning framför allt av dem som skulle behöva en god
            utbildning.
          </note>
          <note type="speaker">
            Anf. 131 ALLAN WIDMAN (fp):
          </note>
          <note>
            Fru talman! Kort om skolpengen: Jag har under många år varit
            kommunalpolitiskt aktiv bland annat i Malmö, och jag har aldrig
            sett en borgerligt konstruerad skolpeng som innebär att alla elever
            i skolan ska få precis lika mycket pengar. Det har alltid funnits
            en respekt för och ett erkännande av att barns och ungdomars förutsättningar
            är olika, och att det därför krävs kompletterande system. Den
            skolpeng som jag var med om att sjösätta i Malmö 1991 hade just
            dessa komponenter.
          </note>
          <note>
            Sedan talar skolministern väldigt mycket om den ökande segregationen.
            Jag är inte alldeles säker på att han i alla delar har rätt när
            han påstår detta.
          </note>
          <note>
            För två mandatperioder sedan i Malmö införde man det system som
            också fanns i Stockholm. Det innebar att elever på gymnasieskolorna
            inte skulle sorteras efter sin bostadsadress, för det var väldigt
            segregerande. Man skulle i stället gå på betygen, och de som hade
            de högre betygen fick välja gymnasieskola i första hand.
          </note>
          <note>
            Jag har följt upp den reformen. Åtminstone på de stora centrala
            gymnasierna i Malmö är bilden även om det inte finns någon statistik
            över det att det är fler invandrarbarn på Borgarskolan och på
            Petriskolan i Malmö än vad det har varit tidigare.
          </note>
          <note>
            Jag ger skolministern rätt i vissa stycken, men bilden är inte
            fullt så enkel.
          </note>
          <note>
            Sedan tycker jag likväl att det är märkligt att Skolverket, bara
            några timmar efter det att Sveriges skolminister säger att den
            här rapporten aldrig borde ha släppts ut, drar tillbaka den. Vad
            som fick Skolverket att göra detta kan vi ha olika tankar om.
          </note>
          <note>
            Men återigen, innan jag avslutar, har jag försökt göra en poäng
            av att min interpellation handlar om att statsministern utmålat
            friskolorna som sämre, att de presterar elever med sämre kunskaper
            än den kommunala skolan. Detta påstående har skolministern hittills
            inte hittat något fog för.
          </note>
          <note type="speaker">
            Anf. 132 Statsrådet IBRAHIM BAYLAN (s):
          </note>
          <note>
            Fru talman! Det är en aning märkligt att finna något att invända
            mot att en skolminister besvarar en fråga som handlar om skolan,
            i det här fallet de fristående skolorna och hela vårt svenska
            skolväsende. Jag tycker att det är det mest naturliga i världen
            att en skolminister gör detta.
          </note>
          <note>
            Det finns, fru talman, ett grepp som ofta förekommer i den svenska
            debatten. Det handlar om att när man pratar om människor med invandrarbakgrund
            buntar man ihop dem i begreppet invandrare. Då pratar vi kanske
            om 120130 olika nationaliteter med sinsemellan oerhört olika förutsättningar
            och historia. Dessa slår man ändå ihop och säger: Här har vi fler
            människor med invandrarbakgrund och här har vi fler invandrare.
            Detta brukar man också, tyvärr alltför ofta, förknippa med problem.
          </note>
          <note>
            Jag skulle vilja nyansera den debatten. Det finns i den här gruppen
            oerhört olika förutsättningar. Låt mig ta ett exempel.
          </note>
          <note>
            När vi tittar på skolresultaten i den svenska skolan i dag ser
            vi, om vi ska generalisera, att flickor med invandrarbakgrund
            har bättre resultat i den svenska skolan än etniska svenska pojkar
            med arbetarbakgrund.
          </note>
          <note>
            Därför vill jag inte som Allan Widman säga att en skola är mer
            eller mindre segregerad på grund av att det finns invandrare i
            den. Det är inte det jag pratar om när jag pratar om segregation.
            Jag pratar framför allt om den socioekonomiska bakgrunden, för
            den har enligt alla bedömningar betydligt större genomslag på
            utbildningsresultatet än om man har invandrarbakgrund eller inte.
          </note>
          <note>
            Överläggningen var härmed avslutad.
          </note>
          <note>
            19 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            20 § Bordläggning och beslut om förkortad motionstid
          </note>
          <note>
            Anmäldes
          </note>
          <note>
            Kammaren biföll regeringens förslag att motionstiden för prop.
            2004/05:83 skulle förkortas till tre dagar. Motionstiden skulle
            utgå söndagen den 6 februari kl. 16.30 .
          </note>
          <note>
            21 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 3 februari
          </note>
          <note>
            Ingvar Svensson
          </note>
          <note>
            Yvonne Andersson
          </note>
          <note>
            Yvonne Andersson
          </note>
          <note>
            Birgitta Ohlsson
          </note>
          <note>
            Erling Wälivaara
          </note>
          <note>
            Allan Widman
          </note>
          <note>
            Torsten Lindström
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 8 februari.
          </note>
          <note>
            22 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 2 februari
          </note>
          <note>
            Gunnar Nordmark
          </note>
          <note>
            den 3 februari
          </note>
          <note>
            Kent Olsson
          </note>
          <note>
            Ulla Löfgren
          </note>
          <note>
            Ulf Sjösten
          </note>
          <note>
            Ulla Löfgren
          </note>
          <note>
            Yvonne Ångström
          </note>
          <note>
            Maud Ekendahl
          </note>
          <note>
            Birgitta Ahlqvist
          </note>
          <note>
            Magdalena Andersson
          </note>
          <note>
            Kent Olsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 8 februari.
          </note>
          <note>
            23 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 2 februari
          </note>
          <note>
            Fredrik Olovsson
          </note>
          <note>
            Ragnwi Marcelind
          </note>
          <note>
            Lennart Fremling
          </note>
          <note>
            Cecilia Widegren
          </note>
          <note>
            Dan Kihlström
          </note>
          <note>
            Lars Ångström
          </note>
          <note>
            Lars Ångström
          </note>
          <note>
            Lars Ångström
          </note>
          <note>
            Tina Acketoft
          </note>
          <note>
            Luciano Astudillo
          </note>
          <note>
            Harald Nordlund
          </note>
          <note>
            Lennart Fremling
          </note>
          <note>
            Lars Tysklind
          </note>
          <note>
            Annika Qarlsson
          </note>
          <note>
            Ewa Thalén Finné
          </note>
          <note>
            Ewa Thalén Finné
          </note>
          <note>
            Owe Hellberg
          </note>
          <note>
            Carina Adolfsson Elgestam
          </note>
          <note>
            Lars Tysklind
          </note>
          <note>
            Ulrik Lindgren
          </note>
          <note>
            Ulf Sjösten
          </note>
          <note>
            Ulf Sjösten
          </note>
          <note>
            Lars-Ivar Ericson
          </note>
          <note>
            den 3 februari
          </note>
          <note>
            Christer Nylander
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 8 februari.
          </note>
          <note>
            24 § Kammaren åtskildes kl. 17.33.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
