<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200405</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200405</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--128</head>
          <docDate when="2005-05-27">2005-05-27</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2004/05:128
          </note>
          <note>
            Fredagen den 27 maj
          </note>
          <note>
            Kl. 09:00 - 11:45
          </note>
          <note>
            1 § Meddelande om ändringar i kammarens sammanträdesplan
          </note>
          <note>
            Förste vice talmannen meddelade att tisdagen den 31 maj kl. 13.30
            skulle debatt äga rum vid bordläggningen av proposition 2004/05:170
            Ny instans- och processordning i utlännings- och medborgarskapsärenden
            . Från regeringen skulle statsrådet Barbro Holmberg delta.
          </note>
          <note>
            Därefter skulle interpellationer besvaras.
          </note>
          <note>
            Arbetsplenum skulle äga rum kl. 11.00 enligt tidigare planering.
          </note>
          <note>
            Förste vice talmannen meddelade vidare att interpellationer skulle
            besvaras tisdagen den 7 juni kl. 9.00 .
          </note>
          <note>
            2 § Ändringar i skogsvårdslagen m.m.
          </note>
          <note>
            Föredrogs
          </note>
          <note type="speaker">
            Anf. 1 CHRISTINA AXELSSON (s):
          </note>
          <note>
            Herr talman! Min roll i dagens debatt är att introducera det
            första ärendet, och jag vänder mig då främst till er som lyssnar
            på debatten på åhörarläktaren eller följer den på tv. Vi ska nu
            debattera miljö- och jordbruksutskottets betänkande 9 som för
            det första behandlar regeringens proposition om ändringar i skogsvårdslagen.
          </note>
          <note>
            Under 1900-talet uppmärksammades problemen med så kallade exploaterande
            fastighetsförvärv. Skogsfastigheter förvärvas för att avverkas
            och säljas utan att man vidtar åtgärder för återväxten. Problemen
            sattes i samband med liberaliseringen av jordförvärvslagen från
            1979, som öppnade för nya kategorier av fastighetsköpare med ibland
            otillräckliga kunskaper eller dålig förankring i skogsnäringen
            de som vi till vardags ibland kallar för skogsklippare.
          </note>
          <note>
            För att förhindra detta föreslår regeringen nu lagändringar både
            i skogsvårdslagen och i jordförvärvslagen. Riksdagens utskottsindelning
            innebär att miljö- och jordbruksutskottet behandlar ändringarna
            i skogsvårdslagen och bostadsutskottet i jordförvärvslagen. Den
            frågan kommer upp som nästa ärende på dagens agenda.
          </note>
          <note>
            Ändringarna i skogsvårdslagen har föregåtts av en utredning,
            och därefter har en arbetsgrupp inom Regeringskansliet arbetat
            vidare med förslagen. Lagrådet har också yttrat sig.
          </note>
          <note>
            Förslaget går i korthet ut på att om berörd skogsmark överlåts
            genom försäljning, byte eller gåva ska den som ställt säkerhet
            för att fullgöra återväxtåtgärder enligt skogsvårdslagen tillsammans
            med den nya ägaren solidariskt ansvara för kostnader som kan uppkomma
            enligt beslut av skogsvårdsstyrelsen. Ansvaret kan upphävas om
            den nya ägaren ställer säkerhet för återväxtåtgärderna. Säkerheten
            får krävas bara i samband med avverkning om det skäligen kan befaras
            att skogsägaren annars inte kommer att vidta åtgärder.
          </note>
          <note>
            Avverkningar får heller inte ske förrän förvärvstillstånd har
            medgetts i de fall det krävs enligt jordförvärvslagen. Den som
            av uppsåt eller oaktsamhet ändå påbörjar en avverkning, innan
            beslutad säkerhet har ställts och innan avverkningen har blivit
            godkänd av skogsvårdsstyrelsen, ska kunna dömas till ansvar.
          </note>
          <note>
            För det andra behandlar detta betänkande motioner som väckts
            med anledning av den storm som drabbade södra Sverige i början
            av januari i år och som döptes till Gudrun. Vi riksdagsledamöter
            har möjlighet enligt riksdagsordningen att motionera med anledning
            av händelser av större vikt. Denna storm var en katastrof för
            Sverige. På bara ett par dagar stormfälldes träd i södra delarna
            av landet som motsvarar ett helt års normala avverkning i hela
            landet.
          </note>
          <note>
            För det tredje har utskottet också valt att behandla motioner
            från allmänna motionstiden förra året som rör olika frågor kring
            skogspolitiken, bland annat ett hållbart skogsbruk, forskning
            och utveckling och skogsvårdsorganisationen.
          </note>
          <note>
            Herr talman! I betänkandet finns 28 reservationer och 3 särskilda
            yttranden, så det finns mycket att diskutera med anledning av
            ändringarna i skogsvårdslagen.
          </note>
          <note type="speaker">
            Anf. 2 BENGT-ANDERS JOHANSSON (m):
          </note>
          <note>
            Herr talman! Jag kommer att i den här debatten i huvudsak ägna
            mig åt den storm som inträffade i början av året.
          </note>
          <note>
            Betänkandet omfattar tre avsnitt, som vi har hört majoritetens
            företrädare berätta. Den första rör ändringar i skogsvårdslagen
            som ska motverka exploaterande fastighetsförvärv. Där kan man
            konstatera att då skogen har så långa omloppstider är det inte
            svårt att förstå att själva planteringen av en avverkning är olönsam,
            just därför att det som sagt är så otroligt långa omloppstider.
          </note>
          <note>
            Vi tycker från Moderaternas sida att propositionen är rimlig,
            om än icke revolutionerande. Jag är inte alldeles övertygad om
            att den kommer att ha den totala effekt som man möjligen tror,
            men den är ett steg i rätt riktning. Dessutom tycker vi att det
            är klokt att man har selekterat det på så sätt att detta inte
            gäller alla avverkningar utan alltså avverkningar gjorda av ägare
            som kan tänkas inte fullfölja sin återplanteringsskyldighet.
          </note>
          <note>
            Låt mig, herr talman, gå över till stormen i södra Sverige. Först
            av allt vill jag säga att jag bor i det drabbade området och har
            således direkt kontakt med den verklighet som råder och rådde.
            Man kan jämföra stormen i år med stormen 1969, men stormen 1969
            var inte mer än knappt hälften så omfattande när det gäller antalet
            omkullblåsta kubikmeter. När jag talar med gammalt folk hemma
            erinrar de sig att år 1902 föll halva skogen ned i Småland kring
            jultid.
          </note>
          <note>
            Bara för att ledamöter och åhörare ska ha förståelse för betydelsen
            av skogens nettoexportvärde för Sverige ska jag göra en jämförelse.
            Om man lägger ihop värdet av alla Volvos lastvagnar, alla Volvos
            personvagnar, Saabs personbilar, Scanias och Ericssons hårdvarutillverkning
            kommer man inte upp till ens hälften av skogens nettoexportvärde.
            Därför är detta en oerhört viktig del för Sverige och för Sveriges
            välstånd.
          </note>
          <note>
            Det här är en katastrof både i det långa och i det korta perspektivet.
            I det korta perspektivet kunde man i första hand konstatera att
            samhällsfunktionerna inte fungerade. Man kunde inte få hjälp via
            112. Det gick inte att ringa. Om man lyckades komma fram kunde
            man inte få undsättning därför att vägarna var blockerade. Både
            den fasta och den mobila telefonin var utslagen.
          </note>
          <note>
            I det längre perspektivet kan man konstatera att det är många
            som har dött och fler som kommer att dö på grund av det farliga
            arbete som upparbetningen innebär. Skadorna är många och de är
            fortgående. Vi står inför en sommar som måhända kan skapa förutsättningar
            för en skogsbrand som kan ödelägga delar av den friska skogen.
            Ännu värre måhända är att vi runt hörnet om några år kanske har
            ett gigantiskt insektsangrepp. Detta, mina vänner, är en katastrof
            som vi måste se till att hindra.
          </note>
          <note>
            De inledningsvisa effekterna var onödigt stora beroende på att
            staten inte har ställt tillräckliga krav på infrastrukturhållare
            i det här landet, och det är bara att beklaga.
          </note>
          <note>
            Man gick snabbt in med en katastrofansökan till Bryssel, och
            det var gott och väl, men katastrofberedskapen i Sverige var inte
            lika utvecklad. Stora delar av de initiala röjningarna som var
            nödvändiga gjordes av frivilliga medborgare. Det saknades förmåga
            att peka med hela handen och att snabbt kunna samordna. Vi från
            Moderaterna har flera gånger påpekat att denna förmåga saknades.
          </note>
          <note>
            Cabotagereglerna, alltså möjligheten för utländska åkare att
            köra i Sverige, var det också omfattande diskussioner om innan
            det kunde genomföras. Skogsmaskiner från Norge blev stående vid
            gränsen för att man var tvungen att betala moms. Miljöprövningar
            gjordes, precis som vanligt.
          </note>
          <note>
            När man som skogsägare dessutom fick krav på sig att man skulle
            lämna en avverkningsanmälan om det som redan hade fallit ned,
            då började man förstå att krismedvetenheten i Sverige inte var
            tillräckligt utbyggd.
          </note>
          <note>
            När det gäller stödets utformning har vi moderater pläderat för
            att det skulle vara ett enda stöd. Vi har kommit fram till att
            ungefär 75 kr per kubikmeter fast mått skulle vara en rimlig summa
            för uttagen skog. Ett stöd, en kontroll som skulle komma omedelbart
            när skogen var uttagen, och det skulle utbetalas till den som
            står risken i slutändan, och vem är det? Jo, det är den enskilde
            skogsägaren som får dra hela lasset till syvende och sist. Vi
            hade tänkt finansiera detta med bland annat pengar från biologisk
            mångfald.
          </note>
          <note>
            Vad får vi i stället? Jo, vi får vänsterkartellens plottermodell
            som är uppdelad på en mängd stöd, exempelvis dieselskattesänkning,
            nedsättning av banavgifter på järnvägar, farledsavgiftsnedsättningar
            för fartyg, lagringsstöd, skogsbilvägsstöd, skogsmarksstöd 50-kronan
            som förvisso går direkt till skogsägaren, men den kom väldigt
            sent, jag återkommer till det och möjlighet till ett planteringsstöd.
            Det är totalt åtta olika stöd som vi kände till i detta läge.
            Var och en kan förstå att varje stöd kräver sitt eget regelverk
            och också sina egna kontroller samtidigt som det skapar en mängd
            administration som i stället hade kunnat användas för de drabbade.
          </note>
          <note>
            Varför gör man nu på detta viset? Enligt min uppfattning handlar
            det om en bristande insikt. Man förstår inte småföretagare och
            man förstår inte mekanismerna i det lilla och det småskaliga.
            Det mest förödande är att det framför allt saknades en ekonomisk
            beredskap. De pengar som vi talar om motsvarar ungefär 30 kr av
            en månadslön på 15 000 kr 30 kr! Det har inte staten i beredskap,
            utan man får återigen ägna sig åt budgettricksande och vänsterkartellens
            vanliga schackrande för att få ihop pengarna.
          </note>
          <note>
            Och vem är det, mina vänner, som till syvende och sist får ta
            smällen? Jo, det är den enskilde skogsägaren som förvisso kommer
            att få ett stöd, men genom ett skatteavdrag som inte kommer när
            man behöver det det är ju nu kostnaderna uppstår när man ska betala
            maskiner etcetera utan det kommer tidigast 2006, och för många
            inte förrän 2007 och kanske 2008. Det innebär alltså att den enskilde
            småföretagaren, i det här fallet skogsägaren, själv får stå för
            likviditeten.
          </note>
          <note>
            Herr talman! Dessvärre låser de svenska budgetreglerna alliansens
            möjlighet att agera. Vänsterkartellen har valt det här plottrandet,
            och det är naturligtvis ingen klokskap i att riva upp det, även
            om det är plottrigt.
          </note>
          <note>
            Inför den fortsatta hanteringen vill jag skicka med hur viktigt
            det är att man i framtiden har en beredskap för att kunna använda
            till exempel kemikalier i stället för att det ska inträffa en
            förödande insektskatastrof. Jag säger inte att man ska använda
            det, men den möjligheten ska finnas.
          </note>
          <note>
            Det måste vara möjligt att skogsdika. Mycket av de skogar som
            nu har blåst ned stod på mark som normalt sett var halvt försumpad.
            Utan trädens uppsugningsförmåga återkommer nu denna försumpning.
          </note>
          <note>
            Man bör också skapa möjlighet för en viltfoderproduktion som
            gör att det kan bli en bättre balans på trycket på den växande
            skogen och de viltstammar som vi behöver.
          </note>
          <note>
            Man borde införa ett trädslagsneutralt återplanteringsstöd så
            att staten inte återigen ska hålla på och mickla och mackla och
            styra den enskilde.
          </note>
          <note>
            Man bör också tänka på att de som råkar bo grannar till ett naturreservat
            där marken över huvud taget inte kommer att upparbetas kan drabbas
            av insektsskador. Staten måste faktiskt ta sitt ansvar i de här
            sammanhangen.
          </note>
          <note>
            Herr talman! Avslutningsvis kan jag konstatera att dess bättre
            går upparbetningen något snabbare än vad man beräknat. Det är
            värdefullt för de enskilda och inte minst för nationen Sverige.
            Skogen är en ryggrad för det svenska folket.
          </note>
          <note>
            Allra sist vill jag yrka bifall till reservation 7, och jag står
            naturligtvis också bakom de övriga moderata reservationerna.
          </note>
          <note type="speaker">
            Anf. 3 ANITA BRODÉN (fp):
          </note>
          <note>
            Herr talman! Skogen har denna vinter och vår varit mer aktuell
            än någonsin tidigare. Stormen har givetvis överskuggat allt annat,
            men också en pågående utredning har satt fokus på skogen.
          </note>
          <note>
            Innan jag går in på dessa frågor vill jag helt kort beröra ändringarna
            i skogsvårdslagen.
          </note>
          <note>
            Folkpartiet säger: Äntligen! Äntligen har regeringen presenterat
            ett förslag som kommer att försvåra för de så kallade skogsklipparna
            ett bekymmer som tack och lov inte varit så omfattande, men när
            de har dykt upp har de väckt stor vrede och frustration.
          </note>
          <note>
            Folkpartiet vänder sig ändå mot regeringens förslag att säkerhet
            bara får krävas av skogsägare om skogsvårdsstyrelsen skäligen
            kan befara att återväxtåtgärderna annars inte blir vidtagna. Vi
            vänder oss mot att människor inte behandlas lika och tycker att
            det hade varit bättre med ett generellt krav.
          </note>
          <note>
            Vi har också i den här motionen lyft fram de internationella
            ansvarsfrågorna och pekat på betydelsen av generationsperspektivet.
            Vi har ett ansvar för kommande generationer.
          </note>
          <note>
            Herr talman! En storm med orkanvindar drabbade Sverige den 89
            januari, och den fick svåra konsekvenser för hela vårt samhälle.
            Stormen Gudrun bedömdes som en av vårt lands svåraste naturkatastrofer.
            För många enskilda människor kommer den framtida tideräkningen
            och tillvaron att handla om tiden före och efter stormen.
          </note>
          <note>
            I gårdagens Smålandsposten satte Inger Jonsson ord på känslorna
            efter den 8 januari. Jag vill därför citera ett litet utdrag ur
            tidningen:
          </note>
          <note>
            När vi satt där på natten kände jag rädsla. Man såg ingenting
            och förstod inte vad som hände. Jag fick inga bilder i huvudet
            om vad som väntade nästa dag under natten. Man hörde att det var
            så mycket värre än vanligt, säger Inger som tror att hennes känslor
            under natten fanns i många småländska stugor.
          </note>
          <note>
            Rädslan tog nog överhand hos många. Man förstod att något hänt,
            men inte att det var så stort. Av konturerna som började framträda,
            kunde vi snart se att det var mycket som hade förändrats under
            natten.
          </note>
          <note>
            Strax efter gryningen klev Inger ut i trädgården i pyjamas och
            trätofflor. Blicken fastnade vid ladugårdstaket som såg ut som
            ett schackbräde och överallt låg träd likt ett enormt plockepinn.
            En bit bort ligger det som bara några timmar tidigare var nygallrad
            granskog. Nu fanns det inte längre.
          </note>
          <note>
            75 miljoner kubikmeter skog fälldes eller bröts av. Elnät slogs
            ut, telekommunikationer bröts och till råga på allt slogs 112-numret
            ut. Människor isolerades och många fick till och med sätta livet
            till. Det civila samhället med heroiska insatser från många enskilda
            betydde mycket liksom ett inledningsvis snabbt agerande från statsmaktens
            sida. Det tycker jag är viktigt att få sagt.
          </note>
          <note>
            Det visade sig ändå att vårt samhälle var dåligt rustat för denna
            typ av katastrof. 730 000 elkunder blev utan ström en tillvaro
            som för många enskilda och företag visade sig vara i många, många
            veckor. 3 000 mil ledningsnät skadades, och av dem är det närmare
            300 mil ledningsnät som måste byggas om totalt.
          </note>
          <note>
            Landskapsbilden är i de drabbade områdena helt förändrad. John
            Bauer-skogar har förvandlats till rotvältsskogar, livsverk har
            spolierats och ekonomier har raserats.
          </note>
          <note>
            Regeringen har presenterat ett stödpaket och vidtagit åtgärder
            för att få ut mesta möjliga virke ur skogen så snabbt som möjligt.
            Flera av dessa insatser har varit viktiga, men dessvärre har transporterna
            varit, och är, en stor flaskhals.
          </note>
          <note>
            Den akuta frågeställningen just nu handlar om att inte ta bort
            transport- och lastbilskapaciteten utan att regeringen nu skyndsamt
            tillser att dispenser för utländska åkare ges. Detta framfördes
            med emfas vid utskottets hearing för en månad sedan. Tiden börjar
            nu rinna ut, samtidigt som tiden gör att temperaturen stiger med
            ökat behov av att få ut virket. I det solbelysta färska virket
            trivs nämligen insekterna. De hålls i de översta lagren. Det gäller
            att innan larverna kläcks få ut åtminstone de översta lagren för
            att transportera virket för lagring, vattenbegjuten lagring eller
            direkt till industri, men då krävs transporter, mina vänner.
          </note>
          <note>
            Folkpartiet anser för övrigt att 50-kronan skulle ha utformats
            på ett annat sätt, som ett direktstöd. Det hade gett skogsägarna
            större handlingsutrymme. Det hade även minskat de räntekostnader
            och avverkningskostnader som man står inför. Skogsägarna behöver
            också få ett klart besked vad gäller planteringsstödet, som ska
            vara retroaktivt. Även här rinner tiden i väg.
          </note>
          <note>
            Efter en krishändelse krävs det en ordentlig genomgång i syfte
            att bli bättre inför kommande, liknande situationer. Krisberedskapsmyndigheten
            och ett antal andra myndigheter har nu fått i uppgift att lämna
            in sina erfarenheter efter stormen Gudrun. Men det är viktigt
            att också andras synpunkter och erfarenheter tas till vara, inte
            bara ur ett myndighetsperspektiv, eftersom det är så många som
            har varit drabbade eller berörda på olika sätt av stormen. Här
            krävs det en samlad bedömning för att kunna ha en framtida beredskap.
          </note>
          <note>
            Det är problematiskt när medel för att bygga upp en beredskap
            det handlar både om stormen och också om tsunamikatastrofen måste
            användas till att finansiera själva kostnaderna för katastroferna.
            Här krävs det en större framförhållning och en bättre buffert
            från regeringens sida.
          </note>
          <note>
            Herr talman! Jag vill efter detta rikta blicken framåt. Skogen
            är, stormen till trots, vårt lands gröna guld och står för ett
            nettoexportvärde av hela 80 miljarder kronor årligen. Den ger
            arbetstillfällen för 100 000 människor och inkomster för 350 000
            skogsägare.
          </note>
          <note>
            Folkpartiet har efterfrågat en utvärdering och välkomnar därför
            att en sådan nu är aktuell. Vi har däremot kritiserat regeringens
            sätt att hantera utredningsuppdraget. I ett tilläggsdirektiv har
            man krävt en snabb redovisning av själva skogsvårdsorganisationen.
            Det rimliga hade varit att först ge utredaren ett uppdrag att
            se hur 1993 års skogsvårdspolitik har fungerat och att komma med
            förslag till förändringar. Det är ju först i samband med det som
            man väver in organisationen.
          </note>
          <note>
            Vi vill lyfta fram skogens framtida ökande potential inom förädlingsindustrin
            och inom energi och peka på att skogen är en viktig råvarukälla
            men också en viktig hälsokälla. I arbetet med att få ned den fossila
            koldioxidförbrukningen kommer bioenergin att bli mycket betydelsefull.
          </note>
          <note>
            Jag vill därför, herr talman, avslutningsvis upprepa det som
            Folkpartiet ständigt framför i sina skogsmotioner: Det krävs satsning
            på utbildning och forskning inom det skogliga området för att
            vi i vårt land ska ha en beredskap att möta framtiden, en framtid
            där skogens enorma resurser kommer att betyda än mer och där vi
            på bästa möjliga sätt ska förmå att ta vara på dem.
          </note>
          <note>
            Herr talman! Jag står givetvis bakom samtliga folkpartiyrkanden,
            men för tids vinnande yrkar jag bifall endast till reservation
            20.
          </note>
          <note type="speaker">
            Anf. 4 BJÖRN VON DER ESCH (kd):
          </note>
          <note>
            Herr talman! Inledningsvis vill jag yrka bifall till reservation
            7.
          </note>
          <note>
            En aspekt i skogsvårdslagen som aktualiserats på senare tid gäller
            möjligheten att köpa och avverka skog innan man har erhållit förvärvstillstånd.
            Detta förhållande har fått oavsedda och negativa konsekvenser
            på sina håll, och det hoppas vi nu till största delen ska vara
            avvärjt.
          </note>
          <note>
            Statliga åtgärder med anledning av orkanen Gudrun ser vi som
            nödvändiga i det uppkomna läget, och vi ansluter oss till det
            som tidigare har sagts. Därutöver har vi föreslagit införandet
            av vad vi kallar för en katastrofparagraf i skogsvårdslagen. Det
            är just med tanke på att sådana här händelser naturligtvis också
            kan inträffa i framtiden.
          </note>
          <note>
            Hur betydelsefulla dessa frågor än kan synas för stunden framstår
            de som marginella i ett större EU-perspektiv. Skogsvårdslagen
            sträcker sig inte över bara mandatperioder utan över generationer.
            Det tar 12 år för en julgran och minst 80 år för en timmertall
            att bli vuxna. Det ger lite perspektivet när det gäller skogsnäringen.
          </note>
          <note>
            Regeringen konstaterade förra året att Sverige bör arbeta för
            en fortsatt nationell bestämmanderätt när det gäller skogspolitik
            och utnyttja möjligheter till samarbete med EU. Det lät ju väldigt
            betryggande tills man upptäckte en mening om att om Sverige skulle
            bli ensamt om att hävda att vi ska vara herrar i vårt hus, att
            vi ska ha nationell bestämmanderätt över våra skogstillgångar,
            måste vi i så fall acceptera en gemensam EU-skogspolitik. Det
            är en undfallenhet som känns igen.
          </note>
          <note>
            Vad är det som blir bättre om tyskar och fransmän får femton
            gånger mer att säga till om vad gäller våra naturtillgångar i
            Sverige och hur de ska förvaltas? Det är här problemet ligger
            för ett land som Sverige, ett geografiskt stort land men befolkningsmässigt
            mycket litet i EU-sammanhang.
          </note>
          <note>
            Nu är vi där. I förrgår kom en rapport från EU. Den heter Rapporten
            om genomförandet av EU:s skogsbruksstrategi . Enligt förslaget
            i den ska det nu utarbetas en gemensam handlingsplan för hållbart
            skogsbruk i EU. Vårt inflytande på besluten i den planen blir
            1,9 % om konstitutionen går igenom. Övriga 98 % har vi lämnat
            ifrån oss till de andra medlemsländerna i EU. Betänk då att Sverige
            är EU:s största skogsnation. Men det hjälper inte. I EU:s skogspolitik
            är det folkmängden och inte arealen som räknas.
          </note>
          <note>
            När nämner vi detta då vi diskuterar vår framtida skogsvårdslag?
            I förbigående har skogsnäringens organisationer tvärtom låtit
            förstå att de ser med gillande på att svensk skogspolitik, liksom
            jordbrukspolitiken, beslutas i Bryssel. Motiveringen från deras
            sida har varit att miljöfrågorna redan beslutas nere i Bryssel.
            Då vore det väl praktiskt om vi också flyttade ned resten dit.
            Har man fått ett finger tar man hela handen.
          </note>
          <note>
            När dessa ödesfrågor förs på tal avfärdas de kategoriskt som
            hjärnspöken. Vi i miljö- och jordbruksutskottet besökte i veckan
            som gick Västerbotten. Där fick vi en otvetydig demonstration
            av vilket oerhört värde naturtillgångarna har för Sverige och
            Sveriges välstånd. Det var gruvprospektering, som ger oanade möjligheter
            för framtiden. Det var vatten, vattenkraft, som utgör grunden
            för vår energiförsörjning. Det var skogen och skogsbruket, som
            är anpassat till industrins och miljöns krav på uthållighet och
            så vidare. Det här är ingenting nytt. Det grundas på generationers
            erfarenhet av denna landsändas speciella villkor vad gäller klimat,
            miljö, bebyggelse, avstånd och motsvarande. I dag beslutar vi
            som nation självständigt över hur våra naturtillgångar ska förvaltas.
            Om några år kanske vårt inflytande har minskat till ynka 1,9 %.
            Då kanske det inte längre är vi som bestämmer hur vår skogsvårdslag
            ska se ut.
          </note>
          <note>
            Många ser med fasa på hur EU:s gemensamma skogsbrukspolitik har
            blivit en kvarnsten för Sveriges bönder och en besvikelse för
            konsumenterna. Ändå berörs vi ytterst lite jämfört med vad en
            gemensam skogspolitik skulle betyda för ett skogsland som Sverige.
            Vårt tigande i frågan och vår förhoppning om att den inte ska
            aktualiseras är ett svek mot kommande generationer. Frågan om
            EU:s gemensamma skogspolitik hade aktualiserats redan i fjol om
            Österrike hade fått som de hade velat. Frågan kommer tillbaka
            som ett brev på posten. Därför måste vi våga säga, oavsett parti,
            vad vi egentligen vill med vår skogspolitik. Och det måste vi
            göra redan nu.
          </note>
          <note type="speaker">
            Anf. 5 KJELL-ERIK KARLSSON (v):
          </note>
          <note>
            Herr talman! Detta betänkande, som heter Ändringar i skogsvårdslagen
            m.m. , hanterar inte bara ändringen i skogsvårdslagen utan även
            den förödande stormen Gudrun i Sydsverige 89 januari i år. Jag
            vill börja med att framhålla att Vänsterpartiet anser att den
            föreslagna ändringen i skogsvårdslagen, som ska motverka exploaterande
            fastighetsförvärv, är positiv och efterlängtad. Vi anser att det
            är på tiden att vi nu tar upp problematiken med så kallade klippare.
            Även om det inte är en utbredd klipperiverksamhet totalt sett
            har det tyvärr förekommit alltför ofta lokalt och regionalt. Smitandet
            från återväxtåtgärder är förödande för hela samhället.
          </note>
          <note>
            Förslaget att ställa säkerhet vid ändrade ägarförhållanden för
            fastigheten, och därmed det solidariska ansvaret för återbeskognings-
            eller återväxtåtgärder, är positivt. Det är en åtgärd som egentligen
            inte skulle behövas om ägarna tog sitt ansvar fullt ut, vilket
            de flesta gör. De som inte skött sig i denna fråga riskerar dock
            att inverka på den allmänna moralen inom skogsbruket. Eftersom
            dessa omoraliska förfaranden inte hör ihop med ett ansvarsfullt
            skogsbruk i linje med den politik som vi för för skogsproduktionen
            är det viktigt att detta stävjas. Att det solidariska ansvaret
            ligger kvar tills återbeskogningen har gjorts eller återväxtåtgärderna
            vidtagits, eller tills skogsvårdsstyrelsen upphäver det, ser vi
            som en garanti för återväxtåtgärder. Säkerheten får bara krävas
            i samband med avverkning om det finns skäl att misstänka att ägaren
            annars inte kommer att genomföra återväxtåtgärderna.
          </note>
          <note>
            Herr talman! En stor del av betänkandet handlar om Gudrun. Då
            menar jag inte den Gudrun som kanske en del av er tänker på när
            ni ser mig utan den förödande stormen Gudrun den 89 januari i
            södra Sverige. Ca 8 % av volymen och ca 2,9 % av arealen i Götaland
            vindfälldes. Detta innebär att 137 000 hektar skog fördelade på
            180 000 objekt tippade som i ett plockepinnspel så att återväxtskyldighet
            har uppstått.
          </note>
          <note>
            Stormen fick förödande konsekvenser för många enskilda skogsägare
            på det ekonomiska planet men också på det känslomässiga och psykologiska
            planet. Socialdemokraterna, Vänsterpartiet och Miljöpartiet lade
            fram ett ekonomiskt stödpaket i vårpropositionen, och det har
            faktiskt välkomnats av skogsägarna. Det är viktigt att det stormfällda
            virke som ska tas ut snarast kommer ut ur skogen både av biologiska
            och ekonomiska skäl. Därför hoppas jag att man verkligen använder
            de resurser som finns tillgängliga. Det har nämligen kommit signaler
            om att maskiner börjar stå stilla och att vissa skogsägare får
            vänta av någon anledning.
          </note>
          <note>
            I detta betänkande har vi även en del med om övriga skogsfrågor.
            Där behandlas bland annat två yrkanden från en v-motion om statlig
            skogspolitik och naturvård. Det har funnits, och det finns, akuta
            problem med fortsatta statliga avverkningar av utpekade skyddsvärda
            skogar. Bland annat har Statens fastighetsverk inte precis varit
            något gott föredöme i denna del. Jag tänker då på det som hände
            i området Mattaureälven-Båldakatj. Trots att skogen hade stora
            naturvärden, och att både Naturvårdsverket och Länsstyrelsen i
            Norrbotten avrådde från avverkning, avverkades skogen. Vi anser
            att inga avverkningar ska tillåtas i områden som av Naturvårdsverket
            har bedömts ha stora naturskyddsvärden. Inventeringen av landets
            skyddsvärda skogar ska vara avslutad så att vi vet vad som är
            det mest skyddsvärda. Först när inventeringarna är klara kan vi
            fastslå förvaltningsplaner samt fastställa bruks- och skyddsåtgärder.
          </note>
          <note>
            Herr talman! Skogsbruket och skogsindustrin behöver öka jämställdheten
            i sin bransch. Visst finns det kvinnliga skogsägare. Jag tror
            att de är mellan 30 % och 40 % av de privata skogsägarna. Men
            det är inte så ofta man ser dem i funktioner i bolagsledningar
            eller styrelser för skogsbolagen. Här behöver det tas nya tag
            för att se över jämställdheten i branschen och minska den manliga
            dominansen. Den skulle faktiskt må bra av det.
          </note>
          <note>
            Även här borde staten kunna vara ett gott föredöme. Jag vet att
            det finns en utredning som lämnat ett betänkande med namnet Det
            går långsamt fram jämställdheten inom jord- och skogsbrukssektorn
            . Beredningen av den bör snabbas på i Regeringskansliet.
          </note>
          <note>
            Herr talman! Därmed slutar jag genom att yrka bifall till reservation
            28.
          </note>
          <note type="speaker">
            Anf. 6 JAN ANDERSSON (c):
          </note>
          <note>
            Herr talman! Jag ska börja med att ta upp ändringarna i skogsvårdslagen.
            Alla som sysslar det allra minsta med skog vet att det är oerhört
            viktigt med återbeskogning. Jag ska komma tillbaka till det när
            jag talar om stormens effekter.
          </note>
          <note>
            Vi har sett, precis som har sagts tidigare, fall där man under
            några veckor skövlar det som har växt under 60, 80, 100 eller
            120 år. Hela fastigheter huggs ned. Det är illa nog. Men det som
            är ännu värre är att man struntar i att plantera och se till att
            det kommer ny skog på dessa arealer.
          </note>
          <note>
            För det absoluta flertalet skogsägare är det en självklarhet
            när de avverkar det som har tagit 60100 år att växa att också
            ta ett ansvar för de kommande 60100 åren genom att plantera. Det
            gör inte klipparna. Därför tycker jag att det är bra att man nu
            från regeringens sida har lagt fram dessa förslag som förhoppningsvis
            kommer att kunna stävja det mesta av klipperiet.
          </note>
          <note>
            Så till stormens verkningar. Det som hände natten mellan den
            8 och 9 januari är självklart en naturkatastrof då generationers
            arbete slogs i spillror. Det kan vi inte göra så mycket åt. Det
            som är värre är att förutom att generationers arbete slogs i spillror
            slogs också en stor del av framtidstron i dessa områden i spillror.
          </note>
          <note>
            Jag tror att man måste ha varit i området och mött förtvivlade
            och gråtande skogsägare för att förstå inte bara vad som har hänt
            i landskapet och med skogen utan också förstå vad som har hänt
            inom människor.
          </note>
          <note>
            Där kommer vårt jobb i detta in. Det gäller att hjälpa dessa
            människor att få tillbaka framtidstron. Vi kan inte göra så mycket
            åt den skog som ligger. Det är andra som får ta hand om den.
          </note>
          <note>
            Det är lätt att räkna kubikmeter och röra sig med siffror. Betydligt
            svårare är det att förstå de psykologiska effekter som kanske
            är väl så stora.
          </note>
          <note>
            Jag vill i detta sammanhang ta upp till exempel vad som händer
            med inte bara investeringsviljan utan också investeringsförmågan
            i dessa bygder. Skogen har varit mycket av säkerheten, både för
            den enskilde och inte minst för banken när man kommer dit och
            har ett projekt som man vill genomföra. Då är det skogen som man
            har använt som säkerhet för att låna pengar för att kunna starta
            eller driva andra verksamheter. Den möjligheten är för många nu
            väldigt kringskuren.
          </note>
          <note>
            Jag vill faktiskt från den här talarstolen ge ett erkännande
            för många av de åtgärder som har vidtagits från majoritetens sida.
            De har varit bra. Vissa har i och för sig vidtagits lite sent,
            men de är ändå i sak bra.
          </note>
          <note>
            Jag ska gå in på de viktiga åtgärder som jag tycker återstår.
            En sak som tidigare har berörts här gäller transporterna. Det
            gäller att vi får till en vettig hantering även i fortsättningen
            eftersom det har visat sig att transporterna nu är en av flaskhalsarna
            i hela hanteringssystemet.
          </note>
          <note>
            En annan sak gäller så klart det som jag började med, nämligen
            återbeskogningen. Det gäller att snabbt se till, både utifrån
            ett ekonomiskt perspektiv men också utifrån ett mentalt perspektiv
            för dem som bor i dessa bygder, att många av arealerna blir planterade,
            så att dessa människor faktiskt ser att det växer nytt igen trots
            att det gamla har blåst ned.
          </note>
          <note>
            När det gäller återbeskogningen krävs det nu besked så att enskilda
            människor inte ska behöva sväva i osäkerhet i fråga om vilka förutsättningar
            som gäller.
          </note>
          <note>
            Jag vill göra ett litet medskick till majoritetspartierna. Det
            gäller att vi sansar oss när det gäller återbeskogning och inte
            låter oss ryckas med av några snabbt påkomna lösningar för hur
            man ska kunna motverka framtida stormverkningar och därför styra
            extra mycket och välja ett eller annat trädslag. Det gäller också
            att göra en avvägning av vilken typ av virke som vi kan konkurrera
            med på världsmarknaden framöver och vilken typ av produkter som
            vår industri ska kunna sälja för att fortsatt kunna vara med och
            bidra till det välstånd som vi har i detta land. Det är precis
            det perspektivet vi behöver ha när vi utformar regelverket för
            den hjälp som vi ska ha till återbeskogning. Det ska inte vara
            kortsiktighet där det i det första läget handlar om kanske 3 000,
            4 000, 5 000 eller 7 000 per hektar som kommer att styra vad vi
            har att avverka om 6080 år. Vi måste se långsiktigt på detta.
            Vad är det vi behöver, och vad är det vi kan konkurrera med?
          </note>
          <note>
            Jag vill också ta upp skattefrågan. Precis som jag sade tidigare
            har det hänt mycket i dessa bygder. Och det är klart att detta
            är fråga om en oerhört stor ekonomisk belastning. Om det handlar
            om 18 eller 20 miljarder för detta område kan man väl tvista om.
            Men tveklöst är det en oerhört stor ekonomisk belastning, inte
            bara kortsiktigt utan även långsiktigt. Här handlar det nämligen
            om skog som kanske skulle ha avverkats om 2030 år och då gett
            inkomster. Därför är det viktigt att vi utformar skatteregler
            på ett sådant sätt att man i dessa bygder har möjligheter att
            fortsätta att investera och att man inte nu tvingas att år ett
            eller två skatta bort det överskott som eventuellt uppstår av
            det timmer och massaved som man tar ut utan att man har möjlighet
            att så att säga föra dessa pengar framåt i tiden för att kunna
            investera i olika verksamheter som bidrar till att det blir en
            positiv ekonomisk utveckling i dessa bygder.
          </note>
          <note>
            Det är detta som jag vill skicka med när det gäller den framtida
            hanteringen av stormens verkningar.
          </note>
          <note>
            Jag vill avslutningsvis yrka bifall till reservation nr 7.
          </note>
          <note type="speaker">
            Anf. 7 ÅSA DOMEIJ (mp):
          </note>
          <note>
            Herr talman! Ledamöter! Debatten i dag handlar egentligen om
            tre olika frågor, nämligen stormen och effekterna på skogen, den
            allmänna skogspolitiken och skogsklipparna.
          </note>
          <note>
            Jag tänkte börja med att säga lite grann om stormen. Det är väldigt
            många här som har beskrivit den katastrofala situationen som blev
            följden av det som hände i januari. Jag tänkte i stället säga
            någonting positivt. Vi kommer kanske ihåg hur vi alla tänkte i
            januari när detta hände. Då kanske det kändes omöjligt att tro
            att problemen skulle lösas och att man skulle få ut mycket skog.
          </note>
          <note>
            Men nu har det faktiskt skett fantastiska insatser. Det går ju
            riktigt bra att få ut skogen. Det finns en sådan dynamik och kraft
            i samhället, hos skogsägarna och hos skogsnäringen, och det har
            kommit fram så mycket resurser. Utländska maskinlag har hjälpt
            till, och vi har fått in utländska bilar som har klarat av dessa
            transporter. Många trodde inte att det skulle kunna gå att få
            fram tillräcklig kapacitet vare sig för avverkning eller för transporter.
            Men nu går det faktiskt över förväntan, och det är jag jätteglad
            för, både med tanke på hela samhället och givetvis med tanke på
            skogsägarna.
          </note>
          <note>
            Jag tror också att det var väldigt bra att det blev ett beslut
            om en stimulans på 50 kr per kubikmeter för den skog som förs
            ut ur skogen. Kostnaderna för att få ut skogen är nämligen mycket
            högre än vid en normal avverkning. Eftersom det är viktigt både
            för skogsägarna och för hela samhället att hjälpa skogsägarna
            ekonomiskt med detta och få in denna råvara till industrin så
            tror jag att detta var mycket väl värda pengar att satsa.
          </note>
          <note>
            Det finns vissa saker som jag blir lite förvånad över i den här
            debatten. Det finns ett parti som fortfarande vill ha flygbesprutning,
            och det är Moderaterna. De har reserverat sig för det. Redan när
            den här reservationen gjordes var det fullständigt inaktuellt.
            Alla sakkunniga på området säger dels att det inte fungerar, dels
            att riskerna är mycket stora. Och ingen i näringen vill ha det.
            Nu är snarast diskussionen den att det kommer att bli väldigt
            lite bekämpning även på timmerupplag.
          </note>
          <note>
            Centern och Kristdemokraterna tar fortfarande upp bekämpning
            i skogen, som ingen tror kommer att fungera. Det är besvärligt
            både av miljöskäl och av arbetsmiljöskäl. Det finns ingen som
            vill ha det längre ute i näringen. Så varför driva detta i reservationer?
            Jag förstår att mycket dumt sades när det här hände och att mycket
            var förhastat. Där kan vi väl ha förståelse för varandra allihop.
            Men varför hålla kvar vid sådana saker som ingen egentligen stöder?
            Det smartaste skulle vara att säga att man inte tänker följa upp
            de här reservationerna.
          </note>
          <note>
            Sedan vill jag uppmärksamma kammaren på ett fel i betänkandet
            som vi tyvärr missat i utskottet. Det står längst upp på s. 36
            i betänkandet: När det gäller användning av bekämpningsmedel vid
            återplantering är målsättningen att sådan användning ska undvikas.
            Där ska det stå: användning av bekämpningsmedel på virkesupplägg.
          </note>
          <note>
            Lite längre ned i stycket där det handlar om behörighet att använda
            bekämpningsmedel handlar det inte alls om återplantering, utan
            det handlar om bekämpning på virkesupplägg.
          </note>
          <note>
            Vi i utskottet får beklaga att vi allihop har missat detta.
          </note>
          <note>
            Sedan tänkte jag hinna säga någonting allmänt om skogspolitiken
            och målsättningarna för skogspolitiken också. Vi har två jämställda
            mål, miljö och produktion. Inom Miljöpartiet skulle vi vilja se
            det på ett lite annorlunda sätt. Vi menar att den verksamhet som
            man har i samhället alltid måste hålla sig inom de ekologiska
            ramarna, och det gäller också för skogsbruket. Vi skulle vilja
            se en målsättning där man först säger att skogsbruket inte ska
            innebära större belastning på miljön än vad miljön klarar. Sedan
            kan vi inom de ramarna vara så skickliga som möjligt och få ut
            så stor produktion som möjligt.
          </note>
          <note>
            Nu är vi i Miljöpartiet övertygade om att produktionen faktiskt
            kan höjas utan att man gör avkall på miljökraven. Vi tänker till
            exempel på bättre skogsskötselåtgärder som till exempel mer röjning,
            men också på sådana saker som att begränsa älgskadorna som står
            för väldigt stora ekonomiska förluster.
          </note>
          <note>
            Skogsbruket står inför en väldig utmaning. Det är inte bara så
            att skogen är viktig av ekonomiska skäl och att skogsbruket har
            en stor utmaning framför sig för att klara alla miljökrav, utan
            det är också så att skogsbruket behövs för att skydda miljön.
            Vi behöver nämligen ha ut mycket biologisk råvara. I framtiden
            kommer vi inte att kunna använda fossila bränslen som olja och
            kol. Det gör att till exempel biobränsleuttagen kommer att behöva
            ökas. Då är det väldigt viktigt att man gör det på ett bra sätt
            så att man inte för ut grot för tidigt så att barren inte har
            hunnit falla till marken barren innehåller ju mycket näring och
            att man också jobbar intensivt med askåterföring. Där finns det
            fortfarande mycket som behöver utvecklas.
          </note>
          <note>
            Vi anser också att man behöver utöka skogsforskningen. Vi skulle
            vilja ha mer av tvärsektoriell forskning, forskning om populationsekologiska
            samband och spridningsbiologi.
          </note>
          <note>
            Vi tycker även att man skulle behöva utveckla metoderna en hel
            del för att etablera lövskog. Där finns det också mycket som kan
            göras. En del av den mark som det nu var granskog på skulle kunna
            lämpa sig utmärkt för lövskog och ädellövskog. Stormen kan kanske
            lära oss någonting om behovet av diversifiering och behovet av
            att sprida risker. Det gäller även naturvården. Se så mycket naturvården
            också har skadats! Mycket av det som har lämnats av naturvårdsskäl
            har ju blåst ned. Ska vi tänka på ett annat sätt när det gäller
            naturvården? Kan vi till exempel utveckla mer av kontinuitetsskogsbruk?
          </note>
          <note>
            Björn von der Esch tog upp en väldigt viktig sak, och det är
            utvecklingen inom EU. Vi är också mycket oroade för att det blir
            ett gemensamt handlingsprogram för skogsfrågor. Egentligen är
            alla partier i Sverige eniga om att vi inte vill ha en skogspolitik
            inom EU. Men Socialdemokraterna tror att om man accepterar det
            här kommer de andra att vara nöjda. Men varför ska de vara nöjda?
            Jag tror att de andra länderna, som vill ha en gemensam skogspolitik,
            kommer att se detta som ett första steg. Jag håller med Björn
            von der Esch om att den här strategin att acceptera lite och tro
            att det inte kommer mer sedan är en strategi där man är ute på
            det sluttande planet i förhandlingarna.
          </note>
          <note>
            Till sist har vi klipparna. Jag är väldigt positiv till regeringens
            förslag om att ändra skogsvårdslagen och jordförvärvslagen. Jag
            tror att det kommer att lösa många av de här problemen.
          </note>
          <note>
            Vi har ett antal reservationer, men jag tror inte att någon av
            dem kommer att vinna kammarens bifall. Miljöpartiet står bakom
            alla dem, men jag avstår från att yrka bifall.
          </note>
          <note type="speaker">
            Anf. 8 BENGT-ANDERS JOHANSSON (m) replik:
          </note>
          <note>
            Herr talman! Just nu har vi sett prov på när politiken blir som
            sämst. Vi har sett hur en politiker försöker klistra etiketter
            som inte finns på sina politiska motståndare. Det är ett lågvattenmärke
            när Åsa Domeij skapar en debatt som inte finns bara för att i
            detta fall måla ut oss moderater som någon form av miljöbovar.
          </note>
          <note>
            Vi har sagt att i ett sådant läge som Sverige befann sig i, och
            befinner sig i, ska vi givetvis inte utesluta någon möjlighet
            att vidta åtgärder för att minska katastrofens effekter. Vi har
            också sagt att det ska kunna vara möjligt att använda luftburen
            bekämpning.
          </note>
          <note>
            Herr talman! Jag förstår att Åsa Domeij ser framför sig attackerande
            bombflygplan över stora områden etcetera. Det vittnar bara om
            en direkt okunskap om vad luftburen bekämpning kan innebära.
          </note>
          <note>
            Herr talman! Jag kan bara konstatera att Åsa Domeij och Miljöpartiet
            hellre utsätter människor för att gå mitt i detta än att använda
            teknik som kan vara klokare, men det ska inte vi politiker avgöra.
            Det ska de som är mitt i det och de som kan det göra. Men lås
            inga möjligheter, Åsa Domeij!
          </note>
          <note type="speaker">
            Anf. 9 ÅSA DOMEIJ (mp) replik:
          </note>
          <note>
            Herr talman! Det är väl Moderaterna som med den här reservationen
            försöker skapa en debatt som över huvud taget inte finns ute i
            samhället. Ingen skogsägare har ringt mig och sagt att man vill
            ha de här sprutmedlen över sin mark. Vi hade en hearing i utskottet,
            och alla experter på den biologiska sidan var emot det. Näringen
            kunde inte heller tänka sig flygbesprutning. Det är jättestora
            risker med detta. Dessutom finns det ingen expert som säger att
            det över huvud taget fungerar. Varför finns det då ens anledning
            att hålla öppet för det om ingen tror att det fungerar? Skogsstyrelsen
            och Kemikalieinspektionen är emot det.
          </note>
          <note>
            Jag förstår att det från början, när hela den här chocken kom,
            fanns företrädare för näringen som kunde tänka sig flygbesprutning.
            Jag kan ha en viss förståelse för att Moderaterna i en sådan paniksituation
            också tyckte att man skulle titta på det. Men varför hålla fast
            vid det? Vi är snart inne i juni, och det var länge sedan någon
            annan än Moderaterna ville hålla öppet för det.
          </note>
          <note>
            Det är inte så att Miljöpartiet förespråkar att folk ska gå ut
            i skogen med ryggsprutor. Däremot finns det två andra partier
            som vill hålla öppet för det. Men ingen från näringen säger att
            det behövs över huvud taget, och ingen säger heller att bekämpning
            av skogen från marken fungerar. Det kanske kan komma att behövas
            en del bekämpning på timmerupplägg, men från näringens sida säger
            man att det knappast blir nödvändigt där heller. Det hela har
            gått så mycket bättre än vi trodde, så varför förespråka sådant
            som inga biologer som jag träffat på vill ha och som inte näringen
            längre efterfrågar?
          </note>
          <note type="speaker">
            Anf. 10 BENGT-ANDERS JOHANSSON (m) replik:
          </note>
          <note>
            Herr talman! Nu upprepar Åsa Domeij en lögn. Har jag stått här
            och förespråkat luftburen bekämpning? Nej, det har jag inte. Däremot
            har jag sagt att man i den totala verktygslåda som finns inte
            ska utestänga den möjligheten ifall det skulle visa sig vara en
            bättre åtgärd än att låta en katastrof ske.
          </note>
          <note>
            Jag tycker det är alldeles utmärkt att ingen ännu ansett att
            det behövs. Det är alldeles utmärkt. Självklart ska vi inte använda
            bekämpning som inte behövs. Det kan vem som helst räkna ut. Och
            framför allt ska vi från politisk sida inte styra detta. Men eftersom
            både företrädare för skogen och andra sagt att de kan tvingas
            använda kemisk bekämpning måste vi trots allt ställa oss frågan.
          </note>
          <note>
            Min fråga till Åsa Domeij är: Hur ska detta ske? Någon måste
            ju i så fall applicera det. I min värld ska man självklart skydda
            miljö och människor så långt det är möjligt. Men man kan tvingas
            använda människor som har direktkontakt med ämnet. Det tycker
            jag inte är bra.
          </note>
          <note type="speaker">
            Anf. 11 ÅSA DOMEIJ (mp) replik:
          </note>
          <note>
            Herr talman! Bengt-Anders Johansson! Ni har ju en särskild reservation
            till betänkandet som just tar upp detta med flygbesprutning, alltså
            att man ska hålla öppet för det. Då blir det du sade nästan ännu
            värre, nämligen att vi politiker inte ska lägga oss i detta om
            någon anser att det finns ett behov ska det kunna användas. Jag
            har inte träffat någon från näringen som anser att det i dag finns
            ett behov; det var i början av februari vi kunde höra sådant sägas.
          </note>
          <note>
            Men om det nu skulle finnas en galning någonstans som vill använda
            kemisk bekämpning fastän ingen tror att det fungerar vare sig
            från marken eller från luften blir frågan: Skulle den personen
            få använda det för att han eller hon tycker att det finns ett
            behov? I så fall behövs det inte någon miljölagstiftning över
            huvud taget, utan så fort någon tycker att det finns ett behov
            av att använda ett kemiskt preparat ska det enligt Bengt-Anders
            Johansson få användas.
          </note>
          <note>
            Du säger att jag försöker påföra er åsikter som ni inte har.
            Låt mig då läsa ur reservationen: När det inte är möjligt att
            nå dessa områden från marken måste luftburen bekämpning tillåtas,
            och kemisk bekämpning av skadegörare måste vid behov bli möjlig
            även för det virke som ligger kvar vid vägkanten. Det sista avser
            väl timmerupplägg. Där är det redan i dag tillåtet, så det hade
            ni inte behövt ta upp i reservationen. Och det kanske inte alls
            kommer att behövas. Tyvärr, ur Moderaternas synvinkel, kommer
            det kanske inte att användas några kemikalier där heller.
          </note>
          <note>
            Luftburen bekämpning vill ingen ha, och därför förstår jag inte
            varför ni skriver en reservation om det. Det hade gått bra att
            släppa det här yrkandet vid motionsbehandlingen då det fanns en
            annan kunskap än i det läge när ni först tog upp frågan.
          </note>
          <note type="speaker">
            Anf. 12 ALF ERIKSSON (s):
          </note>
          <note>
            Herr talman! Mer än halva Sveriges yta är täckt av skog. Den
            producerar en förnyelsebar råvara och är också landets främsta
            råvarutillgång. Den är vår viktigaste inkomstkälla, men ger oss
            även andra upplevelser. En nyligen genomförd undersökning visar
            att vi uppskattar skogen mer för dess naturvärden än för dess
            ekonomiska värden.
          </note>
          <note>
            Också i ett större perspektiv spelar den svenska skogen en viktig
            roll. Vi har nämligen en fjärdedel av skogsarealen inom EU, och
            förmodligen har vi ännu mer om vi skulle räkna detta i virkesvolym.
            Det är med andra ord så att skogen innehåller för oss mycket stora
            värden, som i sin tur ställer krav på ansvar på den som äger och
            förvaltar denna resurs.
          </note>
          <note>
            De allra flesta sköter denna förvaltning på ett alldeles utmärkt
            sätt. Det visar inte minst den ständiga ökningen av vårt virkesförråd.
            I veckan fick vi information från Skogsstyrelsen, som visar att
            kvaliteten på föryngringarna ökar. Nu återstår att se om vi får
            samma positiva svar när det gäller röjning och gallring.
          </note>
          <note>
            Men, herr talman, vi har några få som inte tar sitt ansvar. De
            är inte många, men de är tillräckligt många för att deras beteende
            måste fördömas och förhindras. De köper upp fastigheter, avverkar
            skogarna och säljer sedan fastigheterna igen utan att återplantera.
            I allmänt tal brukar vi kalla dem för skogsklippare. Skogsvårdsstyrelserna
            har inget verksamt instrument för att förhindra detta missbruk.
          </note>
          <note>
            De instrumenten skapar vi nu genom de lagändringar som behandlas
            i detta betänkande och genom förändringarna i jordförvärvslagen
            som behandlas i nästa ärende i kammaren. Det innebär att säljaren
            och köparen ska ta ett solidariskt ansvar för att återplantering
            sker. Vid en fastighetsförsäljning är säljaren ansvarig för att
            återplantering sker om inte detta ansvar juridiskt övertagits
            av köparen. Problemet med att beivra sådana klandervärda handlingar
            är att regelverket och byråkratin kan öka för alla. Regeringens
            ambition har varit att täppa till de hål i lagstiftningen som
            utnyttjats, utan att det ska medföra några svårigheter för de
            övriga skogsägare som tar sitt ansvar.
          </note>
          <note>
            Jag kan konstatera att utskottet är enigt i sin grunduppfattning
            att stoppa det så kallade skogsklipperiet. Folkpartiet har fyra
            reservationer i denna fråga, men de berör egentligen inte huvudfrågan.
          </note>
          <note>
            Herr talman! Stormen Gudrun ställde till en katastrof för skogen
            i framför allt Småland och Halland den 8 januari. Ungefär 75 miljoner
            kubikmeter träd blåste ned, och det var många som fick se sitt
            livsverk ligga i ett stort plockepinn. Vi hade en särskild remissdebatt
            i kammaren när de motioner som vi nu behandlar väcktes. Då tog
            vi upp denna katastrof i ett inledningsskede.
          </note>
          <note>
            Så här fem månader efter stormen kan vi konstatera att det har
            gjorts många väldigt fina insatser. Något av en nationell samling
            inställde sig och skogsägare, skogsarbetare, entreprenörer, bolag,
            myndigheter med flera har samarbetat med ett gemensamt mål för
            ögonen, att få ut den fallna skogen så fort som möjligt med hänsyn
            till den kapacitet som förädlingskedjan har och till möjligheten
            att lagra timmer allt för att rädda de värden som går att rädda
            samt för att motverka omfattande insektsangrepp. Det är den verklighet
            jag mött när jag besökt de drabbade områdena. Jag har sett det
            hela på ungefär samma sätt som Jan Andersson, men tydligen har
            Bengt-Anders Johansson från Moderaterna en annan bild. Jag känner
            inte igen den beskrivning som Bengt-Anders ger av att det skulle
            ha varit en allmän villervalla i den här frågan.
          </note>
          <note>
            Mycket av arbetet återstår. Vi är bara i början. Jag vill dock
            på detta sätt rikta ett stort tack till alla dem som har gjort
            och gör stora insatser med anledning av stormen i januari. Vi
            kommer i framtiden att ha ett nytt tidsbegrepp i dessa områden,
            före och efter stormen, och det var ni som bidrog till att det
            trots allt finns en ny framtid i de drabbade områdena.
          </note>
          <note>
            Privatskogsbruket är omfattande i dessa områden, och många enskilda
            skogsägare har lidit stora ekonomiska förluster. Det handlar om
            skadade träd som tappar i värde, om fördyrade avverkningskostnader
            och framför allt om kraftigt sänkta virkespriser. Omfattningen
            gör att det för många inte blir några inkomster från skogen på
            tiotals år eller kanske ännu längre, samtidigt som det blir kostnader
            för plantering och röjning.
          </note>
          <note>
            Det finns också en risk för att skogsägare inte röjer upp den
            nedfallna skogen, med risker för framtida insektsangrepp på levande
            skog som följd. Det är några av de skäl som ligger till grund
            för det omfattande stödpaket som regeringen och stödpartierna
            tagit fram för att mildra verkningarna av stormen. Trots möjligheter
            till stormförsäkringar har det visat sig att marknadskrafterna
            inte klarar av en sådan påfrestning som Gudrun innebar.
          </note>
          <note>
            Åtgärdspaketet har omfattat en rad moment:
          </note>
          <note>
            Omedelbart efter stormen vidtogs en rad åtgärder av regeringen
            och dess myndigheter. Det har handlat om dispenser från regler
            för att underlätta omhändertagandet och lagringen av virke.
          </note>
          <note>
            Herr talman! Med de åtgärder som regeringen redan har vidtagit
            är de flesta förslagen i de motioner som har lämnats in med hänvisning
            till särskild händelse redan uppfyllda. Det skiljer sig i sättet,
            men ändamålen med förslagen är i allt väsentligt uppfyllda. Några
            reservationer är överspelade.
          </note>
          <note>
            Det är en kamp med tiden att få ut virket ur skogen. Skälet till
            det är de skadeinsekter som trivs i död ved. De riskerar inte
            bara att skada den stormfällda skogen utan så småningom även den
            som i dag är levande. För närvarande verkar det inte vara några
            större problem. Medvetenheten är stor och kunskaperna och metoderna
            att begränsa angreppen är nu mycket bättre än de var under 1970-
            och 1980-talet, då vi hade stora insektsproblem.
          </note>
          <note>
            Trots detta kan vi konstatera att det finns tre reservationer
            i betänkandet från Moderaterna, Kristdemokraterna och Centerpartiet,
            som i varierande grad vill tillåta kemisk bekämpning i skogen.
            Jag kan bara konstatera att det inte finns någon efterfrågan från
            någon aktör på att använda kemikalier.
          </note>
          <note>
            Att flygbespruta skog skulle inte vara till någon hjälp. Substansen
            är verksam bara under ett par månader, och det går inte att vattenbegjuta
            kemikaliebehandlat virke, för då skulle vi få ned gifter i marken.
            Jag kan konstatera att det var bra att vi hade lite is i magen
            och tänkte efter innan vi satte i gång någon omfattande kemisk
            bekämpning.
          </note>
          <note>
            En rad förslag till skogsvårdsåtgärder har lagts fram i motionerna,
            främst när det gäller återplantering och skogsbruk. Det är för
            tidigt att i dag dra några slutsatser av stormen för det framtida
            skogsbruket. Skogsstyrelsen och Naturvårdsverket har fått i uppdrag
            att utreda om dagens skogsskötsel har bidragit till de omfattande
            skadorna och hur det går att minimera verkningarna.
          </note>
          <note>
            Frågorna om återplantering bereds för närvarande i Regeringskansliet.
            Skogsstyrelsen har lämnat ett underlag. Av det framgår att det
            är 140 000 hektar som behöver planteras. Skogsstyrelsens inställning
            är att planteringen ska ståndortsanpassas, det vill säga att man
            ska välja trädslag efter de markförhållanden som råder.
          </note>
          <note>
            Herr talman! Jag vill också påminna om att det just nu pågår
            en omfattande översyn av skogspolitiken. Utredaren kommer att
            se över många av de frågor som tas upp i motionerna från allmänna
            motionstiden. Vi kommer att få anledning att återkomma till dessa
            när utredningen är klar och frågorna är beredda på Näringsdepartementet.
          </note>
          <note>
            Björn von der Esch tog upp frågan om EU och skogspolitiken. I
            dag har vi en icke bindande handlingsplan inom EU. Denna icke
            bindande skogsstrategi ska revideras vart femte år. Den revideringen
            ska nu äga rum.
          </note>
          <note>
            Den svenska uppfattningen är inte annorlunda nu än när skogsstrategin
            en gång infördes. Subsidiaritetsprincipen ska gälla, vilket innebär
            att besluten ska fattas nära källan. Den svenska skogen är nära
            oss.
          </note>
          <note>
            Det vore väl bra om vi kunde få igenom det nya EU-fördraget,
            för då skulle vi i riksdagen kunna göra en subsidiaritetsgranskning
            och stoppa sådana här förslag. Vi måste försöka få fördraget i
            hamn så fort som möjligt.
          </note>
          <note>
            Herr talman! Jag yrkar bifall till utskottets förslag och avslag
            på samtliga reservationer.
          </note>
          <note type="speaker">
            Anf. 13 BENGT-ANDERS JOHANSSON (m) replik:
          </note>
          <note>
            Herr talman! Alf Eriksson nämnde här att han inte kände igen
            sig i den villervalla i initialskedet som jag beskrev. Det kanske
            beror på att Alf Eriksson till skillnad från mig inte bor i området
            och inte själv är drabbad. Han behövde inte själv ta på sig motorsågsutrustningen
            och ge sig ut och bana väg för att komma fram. Det kan möjligen
            vara skillnaden oss emellan.
          </note>
          <note>
            För att det inte ska bli något missförstånd vill jag med en gång
            säga att Ulrica Messings insatser är godkända. Det har jag sagt
            tidigare, och det står jag för nu också. Men det saknades förutsättningar
            för att hon skulle kunna göra ett ännu bättre jobb, eftersom det
            saknades verktyg för staten att kunna peka med hela handen och
            kunna få en snabbare samordning. Sådant hade behövts. Man hade
            inte i tid förutsett att det skulle bli sådana påfrestningar,
            för då hade man kunnat skapa en bättre beredskap.
          </note>
          <note>
            Det är intressant att notera att Socialdemokraterna först när
            de hamnar i en katastrofsituation kan tänka sig att införa det
            som vi moderater har krävt även i normalfallet, nämligen en sänkning
            av dieselskatten och en ökning av stödet till vägarna. Det vore
            bättre om det fick vara så generellt, i stället för att man gör
            det bara när vi drabbas av katastrofer.
          </note>
          <note>
            Återigen vill jag säga att Moderaterna inte har föreslagit luftburen
            kemisk bekämpning. Jag upprepar det. Det är utmärkt att det inte
            behövs.
          </note>
          <note>
            Jag har en fråga till Alf Eriksson som gäller framtiden. Med
            lite perspektiv, Alf Eriksson, håller du inte med om att det hade
            varit bättre att ha ett mer koncentrerat stöd till de stormdrabbade
            i stället för de åtta som ni föreslår?
          </note>
          <note type="speaker">
            Anf. 14 ALF ERIKSSON (s) replik:
          </note>
          <note>
            Herr talman! Jag kan berätta för Bengt-Anders och andra att även
            jag var ute med motorsåg första veckan efter stormen. Jag har
            ett föräldrahem i de drabbade områdena.
          </note>
          <note>
            Jag har många gånger besökt det området och områdena norr därom.
            Jag är ganska väl bekant med omständigheterna såsom de var.
          </note>
          <note>
            Jag känner inte igen beskrivningen. Jag upplevde tvärtom att
            det fanns en oerhörd gemenskap som skapades av allt elände. Man
            hjälpte och stöttade varandra. Man gjorde sociala insatser för
            människor som inte orkade. Jag är full av beröm för de åtgärder
            som man vidtog. Det var och är fortfarande på en del områden en
            väldigt besvärlig situation.
          </note>
          <note>
            Det sades att myndigheterna skulle sakna verktyg. Katastrofsituationer
            är aldrig likadana. Det är i varje fall väldigt sällsynt. Att
            skapa instrument som ska passa för varje katastrofsituation lär
            vara en omöjlighet. Det kommer alltid att vara så att det finns
            något som missas.
          </note>
          <note>
            Det visade sig med önskvärd tydlighet att det fungerar på det
            sätt som vi har det i dag. När en katastrof inträffar samarbetar
            regering och berörda myndigheter. Man beviljar de dispenser som
            behövs för att underlätta arbetet. Detta ska naturligtvis utvärderas.
            Ingenting är så bra att det inte kan bli bättre. Men jag ser i
            grunden inga problem med detta.
          </note>
          <note type="speaker">
            Anf. 15 BENGT-ANDERS JOHANSSON (m) replik:
          </note>
          <note>
            Herr talman! Man ska självklart inte ha en katastrofberedskap
            som är specialdesignad för varje katastrof. Det inser till och
            med jag. Det jag är ute efter är att ge statsmakterna en möjlighet
            i ett katastroftillstånd. Ett katastroftillstånd kännetecknas
            av att det är plötsligt, oväntat och större än vad man anar.
          </note>
          <note>
            Det är just då man behöver ha en generell lagstiftning där staten
            kan gå in och peka med hela handen. Det handlar om att snabbare
            kunna få samman länsstyrelser, kommuner etcetera för att vidta
            kraftfullare åtgärder. Det är detta jag efterlyser, herr talman,
            och ingenting annat.
          </note>
          <note>
            Vi har de facto på mindre än ett år haft översvämningar, tsunamin
            och skogen. Någon gång borde väl även en socialdemokratisk regering
            inse att det kommer fler katastrofer. Vi behöver inte träta om
            detta partipolitiskt. Jag tycker att vi ska hjälpas åt att skapa
            en kraftfullare möjlighet att agera. Det tror jag att alla skulle
            tjäna på.
          </note>
          <note>
            Herr talman! Jag fick inget svar från Alf Eriksson. Jag kan ha
            förståelse för att man i det korta perspektivet duttade med ett
            och annat stöd. Men hade det inte varit bättre om man försökt
            att koncentrera stöden till de drabbade skogsägarna? Då hade man
            sluppit alla de åtta kontrollåtgärderna, de åtta reglementena
            etcetera. Såvitt jag vet har man fortfarande inte funnit regelverk.
          </note>
          <note>
            Den andra fråga jag skulle vilja ställa till Alf Eriksson är:
            Skulle vi inte kunna vara överens om att tillsammans stå upp för
            att inte nu styra återbeskogningsstödet till speciella trädslag
            utan göra det trädslagsneutralt så att man använder markens bästa
            produktionsförmåga?
          </note>
          <note type="speaker">
            Anf. 16 ALF ERIKSSON (s) replik:
          </note>
          <note>
            Herr talman! När det gäller katastrofberedskapen låter det att
            säga att man ska peka med hela handen. Men det grundläggande i
            en katastrof är att man måste veta händelseförloppet och vad man
            ska peka på innan man kan sträcka ut handen och säga: Så här ska
            man göra.
          </note>
          <note>
            Det är just den punkten som är så viktig att se över. Man måste
            se till att få in kunskapen så fort som möjligt och samordna insatserna.
            Jag är ganska övertygad om att de utvärderingar som nu görs av
            de katastrofer som skett på senare tid kommer att ta upp den frågeställningen.
          </note>
          <note>
            Det talades om åtta stöd. Det är naturligtvis en bedömningsfråga.
            Jag tror nog att det kommer att fungera och träffa ganska rätt.
            Det är också en annan sak. Det är inte så lätt att få fram ett
            antal hundratals miljoner rakt upp och ned. Det är också en budgetteknisk
            fråga hur man ska lösa det som förmodligen har spelat in i sammanhanget.
          </note>
          <note>
            När det gäller återplantering har, som jag sade i mitt anförande,
            Skogsstyrelsen påpekat att man bör använda ståndortsanpassning
            vid återplantering. Nu bereds frågan. Jag har i grunden ingen
            annan uppfattning än vad Skogsstyrelsen har. På mark som är lämpad
            för lövskogsplantering ska man plantera lövskog, och på mark som
            är lämpad för gran eller tall är det tallskog som vi ska plantera.
            Det borde vara på det sättet. Men vi får se vad beredningen kommer
            fram till.
          </note>
          <note type="speaker">
            Anf. 17 ANITA BRODÉN (fp) replik:
          </note>
          <note>
            Herr talman! Alf Eriksson nämnde i sitt anförande att det nu
            är en kamp med tiden. Det vill jag verkligen hålla med om. Ju
            mer värme det blir under den period vi nu går in i, desto viktigare
            är det att vi påskyndar alla de aktiviteter som går att påskynda.
          </note>
          <note>
            Jag påtalade också i mitt anförande bristen på transporter. Det
            är en flaskhals och ett akut problem. Jag nämnde också den hearing
            vi hade för drygt en månad sedan. Där fördes fram samfällt från
            alla berörda att vi nu måste få tillstånd eller dispenser för
            utländska transportörer.
          </note>
          <note>
            I går ringde jag runt för att kontrollera och höra hur nuläget
            är i situationen. Alla jag talade med påtalade samma sak. Det
            viktigaste just nu är att det lossar vad gäller transporter. Nu
            går tiden ganska snart ut. Det är drygt en månad kvar.
          </note>
          <note>
            Frågan ligger fortfarande hos kansliet. Man ska gå med ett remissförfarande.
            Vi som nu kan börja ana hur knappt det är med tid blir oerhört
            bekymrade. Därför vill jag nu ställa en fråga.
          </note>
          <note>
            På vad sätt kan Alf Eriksson påverka regeringen för att det snabbt
            ska lossa? Frågan ligger visserligen hos Näringsdepartementet.
            Men Alf Eriksson har snabba vägar dit. Detta är nu huvudfrågan.
          </note>
          <note type="speaker">
            Anf. 18 ALF ERIKSSON (s) replik:
          </note>
          <note>
            Herr talman! Visst är transportfrågan besvärlig. Vi har i dag
            tillstånd, och i dag kör även utländska åkare. De har fått dispenser.
            Det frågan gällde under hearingen var förlängningen av dispenserna.
          </note>
          <note>
            Det visade sig också vara på det sättet att det inte hade kommit
            in någon ansökan till departementet om någon förlängning av dispenserna.
            Man kan inte börja att behandla ansökan förrän den har kommit
            in. Jag vet inte hur läget är för dagen.
          </note>
          <note>
            Jag skulle vilja ställa en fråga till Anita Brodén. Hon säger
            i sitt anförande att det äntligen händer någonting när det gäller
            klipparna. Jag menar att det gäller att skapa regler så att det
            inte drabbar dem som är skötsamma och krånglar till det i onödan.
          </note>
          <note>
            I en av era reservationer vill ni inte att vi ska gå på den selektiva
            linjen utan att vi ska plocka in säkerhet från alla som ska göra
            någon föryngringsavverkning i någon omfattning. Skulle inte det
            innebära att vi fick just en väldigt onödig byråkrati?
          </note>
          <note>
            Vore det inte i det här fallet bättre att släppa lite grann på
            att alla ska behandlas lika och inrikta oss på dem som är kända
            skogsklippare?
          </note>
          <note type="speaker">
            Anf. 19 ANITA BRODÉN (fp) replik:
          </note>
          <note>
            Herr talman! Det finns dispenser nu, men det är den tiden som
            går ut. Det är ju förlängningen som är huvudfrågan. Tiden går
            alltså ut i slutet av juni, och det är därför det är så viktigt
            att få besked. Företagare och människor i övrigt måste kunna planera.
            Ska det här nu gå ut i ett remissförfarande vet vi att sådant
            tar sin tid, och det gäller att man ser till att ge möjligheterna
            att planera denna verksamhet.
          </note>
          <note>
            Jag berättade i mitt anförande hur situationen är, med larver
            och kläckning, och hur man kan få undan lagren från skogen. Det
            är det som vi alla är så måna om: att rädda virket. Det är nuläget.
            Det är väl där jag bara vill uppmana Alf Eriksson att göra vad
            han kan för att påskynda detta ärende.
          </note>
          <note>
            Ansökan har kommit in. Det uppmärksammades, som Alf Eriksson
            mycket riktigt säger, under hearingens gång att det inte hade
            skett. Men nu har den legat inne i drygt en månad.
          </note>
          <note>
            Vad gäller den andra frågan, är det mer en ideologisk ståndpunkt
            som vi har att människor ska behandlas lika. Sedan kan man visserligen
            det har vi också med i vår skrivning lägga en ribba för hur stora
            eller små egendomarna ska vara. Men vi tycker att det inte ska
            behöva göras personundersökningar, utan det ska vara generellt,
            så att det är ett sjyst förfarande. Det är så vi ser på det hela.
          </note>
          <note type="speaker">
            Anf. 20 ALF ERIKSSON (s) replik:
          </note>
          <note>
            Herr talman! Jag kan bara konstatera att ju tidigare ansökningarna
            kommer in, ju fortare blir de behandlade. Självfallet är alla
            införstådda med problematiken. Jag är övertygad om att det här
            kommer att behandlas så fort som möjligt.
          </note>
          <note type="speaker">
            Anf. 21 BJÖRN VON DER ESCH (kd) replik:
          </note>
          <note>
            Herr talman! Jag är väldigt glad att Alf Eriksson tog upp det
            jag sade om EU. Jag ser det som kanske helt överskuggande i svensk
            politik. Vad som gör det så bekymmersamt är att de här frågorna
            avhandlas i stort sett på fredagarna i EU-nämnden bland ett litet
            fåtal människor. Vi här i kammaren är väldigt, låt mig säga, dåligt
            orienterade om vad som händer. Och svenska folket har över huvud
            taget inte en aning om hur detta hela tiden framskrider steg för
            steg. Låt mig bara ta ett exempel.
          </note>
          <note>
            Om vi hade haft en gemensam skogspolitik i dag hade ett land
            som Tyskland haft tre gånger så stort inflytande över vår skogsvårdslag
            som Sverige har. Och nu, Alf: Om det blir en konstitution får
            Tyskland inte tre utan nio gånger så stort inflytande över svensk
            skogsvårdslag, svensk skogspolitik, som vi har i dag.
          </note>
          <note>
            Att då säga att det är en fördel om vi kommer med i en framtida
            gemensam skogspolitik tycker jag är väldigt tveksamt. Det är detsamma
            som att säga att vi vill ha en gemensam skogspolitik.
          </note>
          <note>
            Jag menar att regering och riksdag måste sätta ned foten och
            säga att detta vill vi inte vara med på. Jag ska strax, i nästa
            replik, läsa upp vad regeringen har sagt. Den har i stort sett
            gått med på att vi ska ha en gemensam skogspolitik.
          </note>
          <note type="speaker">
            Anf. 22 ALF ERIKSSON (s) replik:
          </note>
          <note>
            Herr talman! Oavsett om man gör en skogsstrategi inom EU eller
            inte kommer inte EU att ha något direkt inflytande över hur vi
            utformar den svenska skogsvårdslagen.
          </note>
          <note>
            Det som vi diskuterar nu är, som jag nämnde i anförandet, en
            revidering av den skogsstrategi som finns från 1998. Den har alltså
            verkat i fem sex år. Det som detta nu handlar om är att man ska
            se över den och revidera den, och man vill utarbeta en handlingsplan
            som ska läggas fram 2006.
          </note>
          <note>
            Ett förslag till en handlingsplan: Jag tycker att vi kan leva
            med det. Men därtill ligger grunduppfattningen kvar, att vi ska
            besluta själva om våra skogar och skötseln av dem. Där har vi
            en helt gemensam uppfattning.
          </note>
          <note>
            Jag sade i mitt anförande att om fördraget nu träder i kraft
            innebär det att subsidiaritetsgranskningen sätter i gång, där
            varje parlament får granska sådana här förslag. Vi skulle då kunna
            stoppa den här i Sveriges riksdag. Jag tolkar det så att vi i
            den här församlingen skulle vara eniga i en sådan granskning.
          </note>
          <note type="speaker">
            Anf. 23 BJÖRN VON DER ESCH (kd) replik:
          </note>
          <note>
            Herr talman! Jag vill inte ett ögonblick ifrågasätta att vi har
            en gemensam uppfattning om att vi ska fortsätta att själva bestämma.
            Men frågan är: Hur hävdar vi vår uppfattning gentemot EU?
          </note>
          <note>
            Så här står det: Sverige bör arbeta för en fortsatt nationell
            bestämmanderätt. Det är regeringen som säger detta. Där är vi
            helt överens. Men då säger man: I ett scenario där Sverige står
            i princip ensamt om att inte vilja ha en gemensam skogspolitik
            ska vi arbeta för att EU får en hygglig gemensam politik.
          </note>
          <note>
            Det kan man ju säga; det är klart att vi ska vara med och jobba
            och samarbeta. Men man måste sätta ned foten och säga: Här är
            vi beredda att använda vårt veto. Det vill man inte. Det gäller
            inte bara skogen, utan det gäller vattenkraften, alla våra gruvor
            och naturtillgångarna. Det här är det första steget. Säger vi
            inte ifrån nu kan vi aldrig säga ifrån.
          </note>
          <note type="speaker">
            Anf. 24 ALF ERIKSSON (s) replik:
          </note>
          <note>
            Herr talman! Det är när det blir dags för innehållet i den här
            planen att komma fram som man ska behandla sakfrågorna. Det är
            lite svårt att vara motståndare till att någon inte får ta fram
            ett underlag för behovet av skogspolitik, som uppenbarligen behövs
            i Europa. Det är tack vare att våra förfäder har skött den svenska
            skogen så föredömligt som vi har en så bra skog i Sverige. Det
            har väl inte skett på alla andra håll i Europa, och därför finns
            det här problemet. Det är väl inget fel i att man försöker göra
            någonting åt det.
          </note>
          <note>
            Därtill vill vi återigen att vi inte ska ha någon gemensam skogspolitik,
            eftersom förutsättningarna är så olika i Europa.
          </note>
          <note type="speaker">
            Anf. 25 ANDERS G HÖGMARK (m):
          </note>
          <note>
            Herr talman! Stormen den 8 januari kom med sina konsekvenser
            att på ett dramatiskt sätt påverka tiotusentals människors liv
            och vardag. Det citat som Anita Brodén tog ur Smålandsposten för
            en stund sedan illustrerar mycket väl hur människor ute på den
            småländska landsbygden upplevde det dygnet.
          </note>
          <note>
            Det genomfördes imponerande insatser under de första dagarna
            och veckorna av det civila samhället. Jag vill säga, herr talman,
            att utan insatser från enskilda och nätverk av enskilda ute på
            den småländska, och säkert den halländska, landsbygden hade vi
            aldrig fått tillbaka samhällsfunktionerna så snabbt som det ändå
            gick, trots att många fick vara utan el och tele under många många
            veckor.
          </note>
          <note>
            Enorma värden har förstörts. I min egen valkrets, Kronobergs
            län, mitt i det stormdrabbade området, där jag bor och har egen
            skogsfastighet, har 18 % av skogsarealen fallit. Ca 20 miljoner
            skogskubikmeter, femsex årsavverkningar, har fällts till ett värde
            av 56 miljarder kronor i bara skogsvärdet. Det motsvarar, herr
            talman, 30 00040 000 kr per invånare utslaget över hela länet
            och 500 000700 000 kr per skogsägare.
          </note>
          <note>
            I vissa områden av länet har virke motsvarande mellan 10 och
            15 årsavverkningar fällts. Det finns många fastigheter där i princip
            all avverkningsmogen skog de kommande 30 åren har förstörts och
            ligger nedfallna. Här kan man alltså verkligen tala om en katastrof.
          </note>
          <note>
            Nu pågår ett gigantiskt arbete, och det är många gånger framgångsrikt,
            även om jag vill varna för tongångar om att det går så bra att
            problemen i stort sett är lösta. Det finns många viktiga frågor.
            Här har, herr talman, nämnts vid ett par tillfällen just det nålsöga
            som transportkapaciteten är.
          </note>
          <note>
            Jag gjorde i går en rundringning till ett antal stora aktörer,
            och jag fick en helt och hållet entydig bild. Upparbetningen går
            bra, men transportarbetet ligger efter, och man efterfrågar på
            samma sätt som tidigare gjorts i debatten, Alf Eriksson och undrar,
            med växande förundran och oro, varför inte ett klartecken för
            kommande dispens, gärna fram till 2006 års halvårsskifte, kommer.
          </note>
          <note>
            Jag vill upprepa frågan: Vad är det som är problemet med att
            ge den svenska skogsnäringen och de många entreprenörerna långsiktiga
            besked för att underlätta planering och för att kunna rädda dessa
            miljardvärden? Vad är det som är problemet? Man kunde rimligtvis
            ha förutsett redan för några månader sedan att frågan skulle komma
            upp: Kan dispenserna ges och fortsätta? Jag upprepar: Vad är problemet?
            Det vore intressant att för kammaren redovisa detta, Alf Eriksson.
            Det skulle säkert kunna underlätta framöver.
          </note>
          <note>
            Det är alldeles uppenbart att upparbetningen som sagt går bra.
            Men vi räknar med, och även andra gör den bedömningen, att kanske
            mellan 10 och 20 % av det fallna virket nästa vår kring den 1
            april nästa år det är ett kritiskt datum ligger kvar. Det är förödande
            för skogshygienen, herr talman, om vi skulle få en varm vår och
            sommar nästa år, alltså med tanke på skadeinsekterna. All erfarenhet
            hittills visar ju att man kan få nästan lika stora skador kommande
            år genom skadeinsekter som primärskadorna, alltså det stormen
            har orsakat. Jag ser det som utomordentligt allvarligt. Det är
            otroligt viktigt att man, förutom att man transporterar ut virket,
            kan få hantering på lagerterminaler på ett bra sätt, och också
            att skogsvårdsstyrelserna på ett ändamålsenligt sätt kan använda
            de pengar de har fått över 2005 och 2006 för att på alla sätt
            kunna bistå näringen för att reducera de här angreppen. Men det
            avgörande, Alf Eriksson, är att man får snabbt besked om att kunna
            tillförsäkra sig fortsatt transportkapacitet. Det är den helt
            avgörande frågan.
          </note>
          <note>
            Återbeskogning är självfallet viktig, och det har nämnts tidigare.
            Det är viktigt att den återbeskogning som faktiskt redan i år
            kan ske, eftersom det finns plantor, också kan ske med de stödregler
            som senare kommer att beslutas om, alltså någon form av retroaktivitet.
          </note>
          <note>
            Jan Andersson var inne på en central fråga, tycker jag, nämligen:
            Hur återskapa framtidstron? Det är alldeles uppenbart att det
            finns mängder med frågor som är helt centrala för de skogsägare
            som nu är drabbade och nu kanske har fått upparbetat eller väntar
            på upparbetning. För dem handlar det om skattejuridik, hur man
            ska kunna klara investeringar i framtiden och klara likviditeten
            på fastigheter. Det är helt avgörande för både de fastigheter
            och de bygder som är berörda att man får klara och snabba besked.
            Och detta gäller, herr talman, generellt sett. Det är kolossalt
            viktigt för människor som har drabbats av denna fruktansvärda
            katastrof, som för enskilda människor innebär, vilket också tidigare
            sagts, att stora värden och gångna generationers arbete spolierats,
            att man får besked och att man upplever att statsmakterna regering,
            riksdag och myndigheter ger klara besked på sikt så att man har
            en möjlighet att agera framöver. Detta är en helt avgörande fråga.
          </note>
          <note>
            Herr talman! Jag träffade en person för någon vecka sedan som
            undrade: Har ni städat upp i skogen i Småland nu? Det visar, liksom
            det samtal som följde, att man hade ganska liten hum om vad det
            handlar om, det här. Det människorna många gånger där nere i Småland
            och säkert i Halland och runtomkring är rädda för, det är att
            mediernas strålkastarljus nu flyttas till ett annat område och
            andra frågor, och att man på något sätt blir lite bortglömd, om
            man får uttrycka det så. Det är viktigt för de här människorna,
            också för att ge dem möjligheter att utveckla och återskapa sin
            framtidstro, att de känner att Sverige som nation är med och kan
            stötta och backa upp dem.
          </note>
          <note>
            Jag är alldeles övertygad om att inte bara smålänningarna med
            sin berömda Smålandsanda och sin känsla för vad förvaltarskapstanken
            innebär är beredda att börja om på nytt, även om det kan vara
            tungt. Det är många starka känslor som finns med i detta när de
            ser hur ett par tre generationers arbete har förstörts under några
            timmar den 8 och 9 januari. Men jag är övertygad om att de är
            mycket behjälpta av och behöver känna det stödet som en aktiv
            insats från regering och riksdag innebär.
          </note>
          <note>
            Det är utifrån den utgångspunkten som jag och säkert Moderata
            samlingspartiet kommer att värdera framtida agerande från regeringen
            just regeringens förmåga att kunna ge dessa långsiktiga vägledningar.
            Alf Eriksson har nu en utsökt möjlighet att kunna biträda och
            hjälpa både aktörerna och de människor som ser hur timmervältorna
            växer och växer och riskerar att bli någonting som förstör miljardvärden
            därför att regeringen ännu inte har kommit till skott med en så
            elementär fråga som att säkerställa transportkapacitet när vi
            har denna stora logistiska utmaning, den största logistiska utmaning
            som vi över huvud taget har stått inför i Sverige. Att inte nu
            ge någon form av besked här kommer vi att uppfatta som att regeringen
            inte lever upp till det man har sagt, nämligen att hantera den
            här konflikten med omtanke om enskilda och om svensk skogsnäring,
            som betyder så kolossalt mycket.
          </note>
          <note type="speaker">
            Anf. 26 GUNNAR NORDMARK (fp):
          </note>
          <note>
            Herr talman! Har ni inte fått bort det där än? En taxichaufför
            som körde mig från Växjö flygplats in till min bostad i Växjö
            berättade att han hade fått den frågan av en person som han hade
            hämtat från Stockholmsplanet några dagar tidigare. Har ni inte
            fått bort det där än?
          </note>
          <note>
            Sedan tittade taxichauffören och jag ut över det som en del har
            liknat vid plockepinn, men som mer liknar de skogar i Sibirien
            som slogs ned av en av de största kometer som har träffat den
            här jorden i modern tid, kring förra sekelskiftet. Taxichauffören
            skakade på huvudet och sade: De fattar ingenting.
          </note>
          <note>
            Det är lätt att instämma i detta.
          </note>
          <note>
            Det är nu snart tre månader sedan södra Sverige drabbades av
            en av de värsta stormarna i mannaminne. Den här debatten har varit
            ett sätt att utvärdera hur myndigheter, regering och andra har
            hanterat stormen Gudruns efterbörd.
          </note>
          <note>
            Inledningsvis agerade myndigheter och regering snabbt och effektivt.
            Skogsnäring och opposition har ju på olika sätt talat om att man
            tyckte att agerandet var bra. Tyvärr är det på det sättet att
            detta inte i alla delar har präglat handläggningen av frågorna
            som berör stormen efter det. Vi har varit inne på transporterna,
            och här har diskuterats besprutning och så vidare. Jag tror att
            det är viktigt att klargöra här att avgörande för att om det ska
            bli någon kemisk bekämpning eller inte är att vi lyckas få undan
            virket i tid. Det är absolut avgörande. Folkpartiet lyfte i sin
            motion fram att vi i görligaste mån måste se till att det inte
            blir nödvändigt med någon bekämpning. Det är viktigt för de människor
            som arbetar i skogen skogen är en arbetsplats. Det är viktigt
            för de människor som använder skogen som rekreationsområde. Det
            är viktigt för den flora och den fauna som finns i skogen i de
            drabbade områdena.
          </note>
          <note>
            Det är av stor vikt att man får ut det stormfällda virket ur
            skogen och till terminal inom de planerade tidsramarna, det vill
            säga före midsommar 2006. För närvarande prioriteras lagret av
            timmer och att forsla iväg detta. Under tiden växer lagret av
            massaved som ligger vid vägen. Ju längre virket ligger kvar i
            skogen eller vid vägen, desto större blir risken för angrepp av
            skadeinsekter. Vi vet alla att omfattande angrepp av skadeinsekter
            dels innebär stora värdeförsämringar på det stormfällda virket,
            dels drastiskt ökar risken för skadeangrepp på stående skog. Både
            för att klara skogsskyddet och för att rädda virkesvärdet är det
            nödvändigt att ha god tillgång på transportbilar.
          </note>
          <note>
            Här har hittills regeringen misslyckats att ge det besked som
            efterfrågas. Trots det stora antalet bilar som finns i området
            utgör transporterna den flaskhals som finns när det gäller att
            ta hand om virket. Tidvis har den här flaskhalsen gjort att man
            har varit tvungen att göra ett avverkningsstopp.
          </note>
          <note>
            Om en månad och tre dagar, det vill säga den 30 juni, går tillstånden
            ut för de utländska åkare som kör i Sverige. I området finns i
            dag drygt 1 200 bilar enligt beräkning. Av dessa är 432 bilar
            utländska. Samtidigt gör man bedömningen att om de inte får tillstånd
            så försvinner de. Det bedöms också att drygt 200 svenska bilar
            kommer att tas ur drift kring midsommar, eftersom folk då går
            på semester. Det vill säga om en månad och tre dagar kan det vara
            så att den lastbilsflotta halveras som hittills ändå förhållandevis
            framgångsrikt har lyckats föra ut virke ur skogen och föra det
            till terminal. Det är det som gör att ett besked från regeringen
            är nödvändigt när det gäller ett tillstånd för utländska åkare
            att fortsätta att köra. Det kanske är en av de viktigaste frågorna
            i den här debatten i dag.
          </note>
          <note>
            Jag är förvånad över att det är så pass tyst från regeringspartiets
            företrädare i den här frågan. Det vore bra om vi kunde få ett
            besked. Kommer ni att driva på? Kommer ni att se till att tillstånden
            kommer fram i tid? Det är nödvändigt.
          </note>
          <note type="speaker">
            Anf. 27 ÅSA DOMEIJ (mp):
          </note>
          <note>
            Herr talman! Jag begärde ordet när Anita Brodén tog upp den viktiga
            transportfrågan i sin replikväxling med Alf Eriksson. Jag blev
            bekymrad när Alf Eriksson inte ville ge besked om att han i alla
            fall tänkte verka för fortsatt tillstånd för de utländska bilarna.
          </note>
          <note>
            Jag var positiv i mitt anförande och sade att upparbetning av
            virke i skogen och transporter går bättre än vad många hade trott.
            Men en förutsättning för det är ju att vi har fått in den utländska
            transportkapaciteten. Ännu bättre hade det gått om regeringens
            beslut i den frågan hade kommit tidigare. För att det här fortsättningsvis
            ska kunna fungera behövs det förlängda tillstånd.
          </note>
          <note>
            Man kan inte nog understryka hur viktigt det är att vi nu framåt
            får behålla de åkare som finns i Sverige. Risken blir större ju
            längre det dröjer att de skaffar sig andra kontrakt och avtal
            och lämnar Sverige. Det är inget som vi vet något om.
          </note>
          <note>
            Nu såg jag att Alf Eriksson begärde replik. Jag hoppas att jag
            missuppfattade dig och att du tänkte jobba för ett fortsatt tillstånd
            för de utländska åkarna.
          </note>
          <note type="speaker">
            Anf. 28 ALF ERIKSSON (s) replik:
          </note>
          <note>
            Herr talman! Det är synd om det har uppfattats så att jag hade
            en njugg inställning till de utländska åkarna. Jag försökte förklara
            att för det första kan man inte bevilja några dispenser förrän
            ansökan har kommit in. Så var situationen när vi hade hearingen.
            Nu har de uppenbarligen kommit in. Jag är den förste som stämmer
            upp i kören att det här måste lösas och så fort som möjligt. Jag
            försökte säga det. Nu gör jag det en gång till för att det ska
            bli klart och tydligt. Mer besked än så kan jag inte lämna i dag.
            Frågan bereds. Jag ska göra allt vad jag kan för att det ska komma
            ett positivt besked så fort som möjligt.
          </note>
          <note type="speaker">
            Anf. 29 ÅSA DOMEIJ (mp) replik:
          </note>
          <note>
            Herr talman! Jag är jätteglad att Alf Eriksson var så tydlig
            nu. Det innebär ju att vi har en väldigt betryggande majoritet
            i riksdagen för att den här frågan ska lösas så snart som möjligt.
          </note>
          <note>
            Överläggningen var härmed avslutad.
          </note>
          <note>
            3 § Ändringar i jordförvärvslagen
          </note>
          <note>
            Föredrogs
          </note>
          <note type="speaker">
            Anf. 30 EWA THALÉN FINNÉ (m):
          </note>
          <note>
            Herr talman! I detta ärende behandlar bostadsutskottet regeringens
            proposition om vissa ändringar i jordförvärvslagen.
          </note>
          <note>
            Begränsningar när det gäller att köpa och sälja jordbruksmark
            och skogsmark har funnits i ungefär hundra år. Under denna tidsrymd
            har mycket stora förändringar skett i Sverige. Nu tycker vi moderater
            att det borde vara dags att utreda vad som krävs för att helt
            ta bort jordförvärvslagen.
          </note>
          <note>
            Jordförvärvslagen har historiskt använts som ett instrument för
            att påskynda rationaliseringar av innehavet av lantbruksmark.
            Modellen innebar att statliga tjänstemän hade avgörande inflytande
            över vilka som fick köpa fastigheter och till vilket pris. I dagsläget
            är lagen mer utformad för att hävda enskilda människors fria avtalsrätt,
            men vissa inskränkningar av äganderätten finns kvar i vissa delar
            av landet, en kränkning av en väsentlig del av äganderätten, rätten
            att fritt få sälja sin egendom till vem man vill.
          </note>
          <note>
            Jag ska i mitt anförande framför allt ta upp de delar som vi
            moderater vänder oss emot. Det är delar som vi anser måste utredas
            vidare.
          </note>
          <note>
            För det första tycker vi att reglerna när det gäller boplikten
            ska slopas. Dessa regler skapar i princip enbart administrativt
            trassel som kostar pengar. Denna boplikt har inte på något avgörande
            sätt påverkat antalet bofasta i glesbygden. Den har heller inte
            påverkat näringslivsutvecklingen.
          </note>
          <note>
            Vårt moderata ställningstagande i denna fråga är att reglerna
            om boplikt ska tas bort, inte förstärkas. Jag kan dessutom konstatera
            att regeringens egen utredning förordar att glesbygdsreglerna
            slopas. Det är inget som delas av en majoritet här i kammaren.
          </note>
          <note>
            Grunden för att få många att bo i glesbygd anser vi inte ligger
            i om staten kräver boplikt. Grunden för att bo på landet är naturligtvis
            att man kan försörja sig. För att detta ska vara möjligt anser
            vi att det är väsentligt mycket viktigare att se över infrastrukturinvesteringar
            och företagsklimat. Ett gott företagsklimat som förordar framför
            allt småföretagande tror jag i mycket hög grad skulle gynna just
            glesbygden och skulle kunna skapa en positiv befolkningsutveckling.
            Jag tror att om förutsättningarna för försörjning stärktes finns
            det många som vill bo på landet.
          </note>
          <note>
            Dock ska jag säga att vi gör ett litet undantag i vårt ställningstagande
            när det gäller förvärven i omarronderingsområdena. Där kan det
            till dess att omarronderingen är genomförd vara adekvat att reglerna
            finns kvar. Därefter ska reglerna bort även i dessa områden.
          </note>
          <note>
            När det gäller juridiska personers möjlighet att förvärva egendomar
            har vi en ståndpunkt när det gäller jordbruksmark och en annan
            när det gäller skogsmark. När det gäller jordbrukspolitiken är
            den gemensam för hela EU. Där pågår ett ständigt ökat konkurrenstryck,
            bland annat vad gäller kraven på frihandel, vilket vi tycker är
            positivt. Detta skapar behov av rationaliseringar. Det kommer
            troligtvis att innebära att jordbruksmark kommer att behöva byta
            ägare för att öka förutsättningar för effektivare produktion.
            Dessutom pågår även inom jordbruket generationsväxlingar.
          </note>
          <note>
            Redan i dagsläget drivs många jordbruk av en juridisk person
            i form av handelsbolag eller aktiebolag. Bolagsformen har många
            fördelar om flera personer är inblandade i driften och ägandet.
            Begränsningar i juridiska personers köp av jordbruksmark fyller
            enligt vår mening inte längre någon funktion. Tvärtom kan de utgöra
            hinder för ett rationellt jordbruk. Därför ska inte köp av jordbruksmark
            förvärvsprövas.
          </note>
          <note>
            När det gäller skogsmark vill vi i grunden även där ta bort förvärvsprövningen.
            Dock har vi i dagsläget valt att inte ta det steget. Vi anser
            att innan det steget kan tas behöver vissa delar utredas. En farhåga
            vi kan se om förvärvsprövningen slopas fullt ut gäller framför
            allt norra Sverige, där vi ser ett stort skogsinnehav av framför
            allt mycket stora juridiska personer där staten är en av dessa
            stora skogsägare. I Norrland är stat och bolag dominerande skogsägare,
            vilket vi kan se som ett bekymmer eftersom enskilda individer
            lätt kommer i underläge jämfört med stora bolag om de konkurrerar
            om samma mark. Däremot i Götaland är merparten av skogsmarken
            ägd av enskilda personer. Förutsättningar för skogsförvärv skiljer
            sig därför åt i olika delar av Sverige.
          </note>
          <note>
            Förvärvsprövningen av juridiska personers köp av skogsmark kan
            därför fylla en funktion för ett spritt ägande av marken.
          </note>
          <note>
            Därutöver har ofta stora bolag och staten en bättre konkurrenssituation
            än mindre bolag. Mindre skogsindustrier har i dagens lagstiftning
            ett försteg framför större juridiska personer.
          </note>
          <note>
            Avsikten med förvärvsprövningen är att ge vissa köpare företräde
            framför andra. Detta medför dock alltid inskränkningar i äganderätten
            eftersom säljaren inte fritt får välja vem som blir köpare. Detta
            kan få som konsekvens att priset blir lägre än vad det hade blivit
            på en fri marknad.
          </note>
          <note>
            Jag vill dock påpeka att priset inte alltid är styrande för säljaren
            vid val av köpare. Valet görs även med andra synpunkter, till
            exempel känslomässiga.
          </note>
          <note>
            Det finns anledning att se över reglerna för juridiska personers
            förvärv av skogsmark. En ny avvägning bör göras mellan inskränkt
            äganderätt och eventuella fördelar med bibehållen förvärvsprövning.
            Uppdraget bör ges till Skogsutredningen.
          </note>
          <note>
            Vi anser att det skulle bli problematiskt om ett fåtal bolag
            ägde nästan all skogsmark i Sverige eftersom det skulle kunna
            ge upphov till minskad konkurrens.
          </note>
          <note>
            Det är dock mer en generell fråga som gäller fördelar med konkurrens
            och nackdelar med ägarkoncentration och bör behandlas som en sådan.
            Därför bör konkurrenslagstiftningen ses över och säkerställa att
            den på ett effektivt sätt omfattar ägandet av skogsfastigheter.
          </note>
          <note>
            Då vi anser att förvärvsprövningen endast ska gälla förvärv av
            skogsmark bör det prövas om inte jordförvärvslagen kan upphävas
            och relevanta delar i stället inarbetas i skogsvårdslagen. På
            vilket sätt detta ska ske bör även det ges i uppgift till Skogsutredningen.
          </note>
          <note>
            Slutligen, herr talman, vill jag yrka bifall till reservation
            1. Jag står naturligtvis även bakom övriga moderata reservationer.
          </note>
          <note type="speaker">
            Anf. 31 LARS TYSKLIND (fp):
          </note>
          <note>
            Herr talman! Det vi nu ska diskutera har naturligtvis flera beröringspunkter
            med det som diskuterades alldeles nyss när det gäller ändringar
            i skogsvårdslagen. Det är ändå viktigt att se att ändringar i
            jordförvärvslagen gäller fastighetsrättsliga frågor och är mer
            inriktat på ägande.
          </note>
          <note>
            Jag vill börja med att yrka bifall till reservation nr 2, som
            innebär att vi från Folkpartiet vill ha ett tillkännagivande till
            regeringen att jordförvärvslagen avskaffas.
          </note>
          <note>
            Vi föreslår i sammanhanget att lägga reglerna kring förvärv av
            omarronderingsområden till annan lagstiftning samt att konkurrenslagstiftningen
            ses över för att man ska förhindra icke önskvärda ägarkoncentrationer
            av skogsfastigheter.
          </note>
          <note>
            Varför nu detta till synes i viss mån radikala förslag?
          </note>
          <note>
            Det har mycket med grundläggande ideologiska utgångspunkter att
            göra.
          </note>
          <note>
            Vi har en inställning till det enskilda ägandet. Man ska i princip
            kunna sälja till vem man vill. För att göra inskränkningar i denna
            dispositionsrätt måste det finnas klara motiv för att uppnå vissa
            för samhället viktiga andra mål. Vi tycker att det saknas sådana
            motiv.
          </note>
          <note>
            Vidare har vi grundinställningen att vi ska utgå ifrån att människor
            är ärliga och vill ta ansvar för och vårda det man äger. Om man
            har den utgångspunkten kommer man nog till andra slutsatser när
            det gäller lagstiftningen.
          </note>
          <note>
            Den proposition som ligger som grund för betänkandet syftar huvudsakligen
            till att skärpa jordförvärvslagen för att hindra så kallade exploaterande
            förvärv av skog. Det är det som till vardags kallas för skogsklippare.
          </note>
          <note>
            Vi säger inte att problemet inte finns. Det är klart att det
            finns, även om det är i begränsad omfattning och inom vissa områden.
            Och som det sades tidigare i debatten är det klart att det uppstår
            en viss upprördhet när det inträffar.
          </note>
          <note>
            Detta motiverar inte i sig en krånglig lagstiftning kring själva
            förvärvet. Lösningen ligger alltså inte i förvärvet, anser vi,
            utan i stället i att man via skogsvårdslagen tvingar den som förvärvar
            eller äger skogsmark att ta ansvar för sin mark.
          </note>
          <note>
            Dagens generation får naturligtvis inte missköta skogen på sådant
            sätt att framtida generationer drabbas.
          </note>
          <note>
            Jag tycker att denna ståndpunkt klargjordes väldigt tydligt i
            den föregående debatten kring skogsvårdslagen.
          </note>
          <note>
            Vi delar alltså Jordförvärvsutredningens förslag att problemet
            med exploaterande förvärv inte ska mötas med jordförvärvslagen
            utan med skärpningar i tillämpningen av skogsvårdslagen och i
            viss mån fastighetsbildningslagen.
          </note>
          <note>
            Även när det gäller andra inslag i nuvarande jordförvärvslag
            anser vi att annan lagstiftning är bättre lämpad för att man ska
            uppnå målen.
          </note>
          <note>
            Även när det gäller frågan om förvärv i glesbygd delar Folkpartiet
            Jordförvärvsutredningens förslag om att glesbygdsbestämmelserna
            bör slopas. Denna typ av lagstiftning har inte visat sig resultera
            i ett ökat varaktigt boende i glesbygd. Det finns en klar obalans
            mellan ingreppet i friheten att disponera egendom och vad som
            uppnås. Vi tycker därför att en skärpning i lagstiftningen är
            helt fel väg att gå.
          </note>
          <note>
            Vi anser inte att ökad boplikt heller i fortsättningen kommer
            att vara ett medel att uppnå detta boende. Precis som föregående
            talare sade är det faktorer som infrastruktur, företagspolitik
            och så vidare som är betydligt viktigare för att man ska kunna
            bo på landsbygden.
          </note>
          <note>
            Folkpartiet delar uppfattningen att det är bra med balans mellan
            olika ägarkategorier. Det skulle naturligtvis inte alls vara bra
            om det fanns några stora bolag som ägde större delen av Sveriges
            skogar.
          </note>
          <note>
            Det är, som också nämndes av föregående talare, en fråga om ägarkoncentration
            och konkurrens. Man ska lagstiftningsmässigt behandla det utifrån
            detta. Därför föreslår vi från Folkpartiets sida att man ser över
            konkurrenslagstiftningen så att den på ett bra sätt innefattar
            även lantbruksegendomar. Jag är inte riktigt säker på att man
            kan applicera detta i dag. Det krävs naturligtvis en översyn och
            vissa förändringar.
          </note>
          <note>
            Ett tredje motiv för jordförvärvslagen är ju frågan om omarronderingsområden.
            Vi anser från Folkpartiets sida att det naturligtvis är angeläget
            att inte omarronderingarna fördröjs. Vi menar dock att man bör
            kunna lägga regelverket kring detta i en helt annan lagstiftning,
            till exempel fastighetsbildningslagen.
          </note>
          <note>
            Herr talman! Eftersom vi vill avskaffa eller flytta samtliga
            bestämmelser som motiverar att det finns en jordförvärvslag blir
            den naturliga slutsatsen att vi ska avskaffa den. Då blir plötsligt
            förslaget inte så radikalt, utan det har en logisk grund.
          </note>
          <note>
            Jag yrkar alltså bifall till reservation nr 2.
          </note>
          <note type="speaker">
            Anf. 32 DAN KIHLSTRÖM (kd):
          </note>
          <note>
            Herr talman! Inledningsvis yrkar jag bifall till reservation
            nr 14 under punkt 7.
          </note>
          <note>
            Vi kristdemokrater har synpunkter på förslagen i betänkandet.
            Jag ska något utveckla dem, men innan jag går in på det vill jag
            säga något om en levande och livskraftig landsbygd som verkligen
            hör hemma i det här sammanhanget.
          </note>
          <note>
            Denna grundsyn har varit och är vägledande för hur vi ser på
            bland annat kompensationsprincipen som tas upp i betänkandet.
          </note>
          <note>
            Lantbruks- och skogsnäringarna har en central betydelse för en
            livskraftig landsbygd. Det är angeläget att framhålla sambandet
            mellan företagsklimatet och landsbygdens utveckling. En levande
            landsbygd kräver inte bara en fungerande jordbrukspolitik, utan
            även goda villkor för småföretagande.
          </note>
          <note>
            Regering och riksdag har tidigare markerat samstämmighet i synen
            på ägarstrukturen i det svenska skogsbruket, vilket har inneburit
            att det enskilda ägandet ska stimuleras i förhållande till ett
            ökat storbolagsägande. Även fortsättningsvis bör alltså det enskilda
            ägandet i svenskt skogsbruk främjas.
          </note>
          <note>
            De inskränkningar i äganderätten som jordförvärvslagen innebär
            har befunnits motiverade för att åstadkomma mer rationella brukningsenheter
            inom jord- och skogsbruket för att upprätthålla balansen emellan
            olika ägarkategorier och för att förhindra så kallat klipperi,
            det vill säga att skogsfastigheter förvärvas för att sedan snabbt
            avverkas och säljas vidare utan att återväxtåtgärder är genomförda.
          </note>
          <note>
            När, som i dag är fallet, en inskränkning finns för fysiska personers
            förvärv av mark i glesbygd, ska denna utformas på ett sätt som
            faktiskt kan motverka de exploaterande förvärven. Skärpningen
            i kravet på bosättning i glesbygd vid tillståndsfria förvärv och
            slopandet av möjligheten till bosättningsåtagande skapar bättre
            förutsättningar att stävja klipperiet. Det återstår dock att se
            vilken effekt dessa lagändringar, tillsammans med de föreslagna
            ändringarna i skogsvårdslagen, kommer att få i praktiken.
          </note>
          <note>
            Det är egentligen ganska märkligt att det har varit möjligt för
            en köpare att utnyttja marken innan överlåtelsen har fullbordats
            eller förvärvstillstånd har beviljats. Nu är det kanske inte så
            vattentätt som det ser ut med de nya lagförslagen. I vissa områden
            kan en köpare avverka skogen och därefter försvinna utan att erlägga
            köpeskillingen. I det här sammanhanget vill jag hänvisa till ett
            särskilt yttrande från Kristdemokraterna i det förra betänkandet
            som diskuterades. Det skulle vara intressant att höra någon kommentar
            från Socialdemokraterna om vattentätheten i den nya lagstiftningen.
          </note>
          <note>
            Kristdemokraterna instämmer i Jordförvärvsutredningens bedömning
            att det alltjämt finns skäl att ha kvar en reglering som begränsar
            juridiska personers möjligheter att förvärva jordbruks- och skogsmark.
          </note>
          <note>
            Trots att regeringens förslag sägs ta sin utgångspunkt i principen
            att den nuvarande balansen mellan ägarkategorier ska upprätthållas,
            urholkas denna till viss del i dagens betänkande. Grundläggande
            för upprätthållandet av balansen mellan ägarkategorierna är bestämmelsen
            om kompensationsmark, vilket innebär att juridiska personer vid
            förvärv från fysiska personer ska avstå annan mark med motsvarande
            storlek eller värde. Denna kompensationsbestämmelse föreslås nu
            förenklas. Är inte det egentligen en urholkning? Det kan konstateras
            att privatpersoners ställning försvagas i förhållande till bolagens.
          </note>
          <note>
            Statlig naturvårdsmark bör inte räknas som kompensationsmark.
            Effekten av majoritetens förslag blir att andelen mark som ägs
            av fysiska personer minskar i förhållande till juridiska personers
            ägande.
          </note>
          <note>
            Regeringen medger implicit att detta innebär ett brott mot principen
            om balans mellan ägarkategorier, men argumenterar att den mark
            som är aktuell för naturvårdsändamål utgör en försumbar del av
            den totala jord- och skogsmarken.
          </note>
          <note>
            Jag tycker att det är viktigare att ta fasta på att principen
            bryts än att lite lättsinnigt resonera om den påstått försumbara
            omfattningen. Det är otillfredsställande att lagändringen utgår
            från den omfattning som nu är aktuell. Förhållandena kan ju lätt
            ändras också i en nära framtid.
          </note>
          <note>
            En sådan farhåga är särskilt påkallad mot bakgrund av den målsättning
            regeringen angivit, att 900 000 hektar skyddsvärd skogsmark ska
            undantas från skogsproduktion till år 2010. Av detta uppskattas
            staten, bland annat genom inköp, avsätta 400 000 hektar.
          </note>
          <note>
            Mark som staten köpt för naturvårdsändamål ska väl ändå inte
            kunna användas för att ytterligare inskränka fysiska personers
            ägande. Ett avslag på propositionens förslag innebär enligt Kristdemokraterna
            inte att det offentligas eller det privatas möjligheter att bedriva
            naturvård försämras. Statens köp av skog i naturvårdssyfte bör
            snarare minska än öka. Staten bör i första hand verka för en ökad
            biologisk mångfald genom att underlätta för frivilliga avsättningar.
            Jag tror att staten genom naturvårdsavtal kan nå minst lika långt
            som genom statlig avsättning. Konkreta exempel visar också detta.
          </note>
          <note>
            Riksdagen bör därför avslå regeringens förslag till 6 § andra
            stycket 2 b jordförvärvslagen, om att mark som juridiska personer
            avstår till staten för naturvårdsändamål ska godtas som kompensationsmark.
          </note>
          <note>
            Herr talman! Det sista jag vill ta upp är att fysiska personer
            fortfarande i vissa fall bör ha företräde framför skogsindustrin.
            Sedan tidigare finns ett undantag från kravet om upplåtande av
            kompensationsmark till fysiska personer för sådana juridiska personer
            som på orten bedriver skogsindustriell verksamhet.
          </note>
          <note>
            Regeringen hävdar att bestämmelsen om att fysiska personer i
            vissa fall ska ha företräde vid förvärv är föråldrad, eftersom
            jordförvärvslagen inte längre har samma rationaliseringssyften
            som tidigare. Trots detta konstaterande har regeringen valt att
            gå emot Jordförvärvsutredningens förslag vad gäller att fasa ut
            de särskilda bestämmelserna i omarronderingsområdena, alltså starkt
            ägosplittrade områden, eftersom lagens rationaliseringsaspekter
            alltjämt gäller i dessa områden.
          </note>
          <note>
            Regeringens avgränsning av rationaliseringsaspekten till att
            gälla de omarronderingsområden som pekas ut i jordförvärvsförordningen,
            och som omfattar hela församlingar, är enligt Kristdemokraterna
            en grov förenkling. Lagens nu gällande formulering, där fysiska
            personer av rationaliseringsskäl kan ges företräde vid förvärv,
            äger fortfarande bärighet.
          </note>
          <note>
            Då dessa vidare rationaliseringsbehov fortfarande föreligger,
            om än i inte särskilt stor omfattning, anser vi kristdemokrater
            att det är förhastat att avskaffa bestämmelsen i jordförvärvslagen
            att fysiska personer boende på orten i vissa fall ska ha företräde
            framför juridiska personer vid förvärv. Bestämmelsen bör finns
            kvar också i den moderniserade version av jordförvärvslagen som
            föreslås i dagens betänkande.
          </note>
          <note type="speaker">
            Anf. 33 RIGMOR STENMARK (c):
          </note>
          <note>
            Herr talman! Livskraftiga lantbruk är en motor för landsbygden.
            Med ett konkurrenskraftigt lantbruk följer också livsmedelsförädlingsföretag,
            turistnäring och småskaligt skogsbruk. Sveriges lantbruk och dess
            brukare har stor betydelse för hela Sverige, för oss alla som
            lever och bor här. Drygt 10 % av sysselsättningen i landet har
            jord- och skogsbruket som grund. Det kanske inte låter så mycket,
            men det är lätt att inse att de näringarna tillsammans med förädlingsindustrin
            utgör en stor och betydande del för oss som får vår utkomst därifrån.
          </note>
          <note>
            Det krävs en modern jord- och skogsbrukspolitik, en politik som
            är baserad på god kunskap om näringarnas betydelse och inte minst
            på förutsättningarna för skogs- och lantbruksföretagen i vårt
            land. Det ska vara en modern jord- och skogsbrukspolitik som ger
            möjligheter även för kommande generationer. En modern jord- och
            skogsbrukspolitik måste även innefatta en bra och säker markpolitik
            som främjar familjejordbruket.
          </note>
          <note>
            En aktiv landsbygdspolitik innebär inte för oss i Centerpartiet
            att alla områden ska se exakt likadana ut. Centerpartiet anser
            att olika områden och regioner utvecklas bäst om man utgår ifrån
            de egna förutsättningarna. Det gäller alltså att fördela makten
            till de enskilda människorna, till lokala och regionala företag,
            för att ge människor befogenheter och inte bara skyldigheter.
          </note>
          <note>
            När det gäller jordförvärvslagen tycker vi från Centerpartiet
            att det är bra att den har setts över. Den översyn som gjorts
            visar på att arbetet med översynen ändå måste fortsätta. Det måste
            bli en tydlig inriktning så att vi i Sverige får en markpolitik
            som gör att vår landsbygd och de företag som bär upp den ges en
            möjlighet att utvecklas på ett positivt sätt, till gagn för hela
            vårt land.
          </note>
          <note>
            Har ni tänkt på hur det skulle se ut när ni färdas genom Sverige
            om det inte skulle finnas några som brukade marken? Har ni tänkt
            på hur det skulle se ut om alla våra små jordbruk lades ned? Dessvärre
            kan vi i dag se hur kämpigt många familjelantbruk har det med
            sina företag. Konkurrensen med övriga Europa är inte tillfyllest.
            Det finns mycket att göra för att vi ska få konkurrensneutralitet
            och lika villkor.
          </note>
          <note>
            Centerpartiet anser att det ska råda ett underifrånperspektiv
            på de förslag som vi har att behandla i alla beslutande församlingar.
            Därför ska jordförvärvslagen vara kvar. Det finns ingen som kräver
            att den ska tas bort, däremot förbättras.
          </note>
          <note>
            När det gäller exploaterade förvärv, det vill säga att komma
            till rätta med de så kallade skogsklipparna, de som köper upp
            skog och avverkar den utan att ha någon känsla för att skogsbruket
            ska vara uthålligt, har vi i Centerpartiet krävt skärpningar i
            lagstiftningen.
          </note>
          <note>
            Uttag av skog ska inte få göras innan man har fått lagfart för
            fastigheten. Det ska vara en tydligare koppling till boendet.
          </note>
          <note>
            I likhet med flera remissinstanser anser vi att det bör göras
            mycket tydligt att företräde alltid ska ges vid förvärv till någon
            som redan bor och verkar på bygden och att det finns ett klart
            behov av fastigheter som främjar sysselsättningen på orten.
          </note>
          <note>
            När det gäller juridiska personers förvärv blir det med det förslag
            som nu finns lättare för juridiska personer att köpa upp skogsmark.
            Detta är till nackdel för fysiska personer, nackdel för boende
            i bygden och för dem som driver så kallade familjeskogsjordbruk.
            Detta stämmer inte för oss i Centerpartiet. Varför vill majoriteten
            försämra för de små företagen och för familje- och skogsjordbruken?
          </note>
          <note>
            Juridiska personer ges rätt till kompensationsfritt förvärv.
            Ett fåtal stora bolag kan komma att dominera som ägare till den
            svenska skogen. Resultatet blir en snedvridning av ägarstrukturen
            en balans som vi har tyckt har varit bra och som vi har varit
            överens om tidigare. Varför vill man snedvrida ägarstrukturen?
          </note>
          <note>
            Jag anser att nya storägare inte är något alternativ. Det främjar
            inte vårt lands intressen på något sätt. Centerpartiet vill i
            stället se ett skapande av fler mindre företag, fler självbärande
            enheter i skogen. Det skulle ge möjlighet till nystart och behållande
            av såväl skogsföretag som mindre skogsindustrier.
          </note>
          <note>
            I de fall juridiska personer får förvärvstillstånd för köp anser
            vi i Centerpartiet att det bör införas skärpningar av kompensationsprincipen.
            Kompensationsmark och förvärvad mark ska ligga i samma geografiska
            område. Registrering av juridiska personers köp och försäljningar
            ska ske, och juridiska personer som i större omfattning verkar
            på fastighetsmarknaden ska avkrävas årliga maktbalanser.
          </note>
          <note>
            Förslagen till lättnader för de stora skogsbolagen att förvärva
            skogsmark utan att lämna kompensationsmark innebär lättnader och
            förenklingar för de stora skogsbolagen att köpa upp mark utan
            att behöva kompensera mark till de lokalt boende markägarna. Några
            andra värden än de rent ekonomiska kommer inte att få något som
            helst avgörande. Vi som är små skogsbrukare har tydligen inte
            någon plats i majoritetens vare sig tanke eller hjärta. Detta
            är inte bra. Jag frågar mig varför. Vad är syftet? Menar majoriteten
            i utskottet att vi bara ska ha ett antal stora skogsbruk i Sverige?
            Är det verkligen de stora som i första hand behöver lättnader?
          </note>
          <note>
            Vi i Centerpartiet delar inte den uppfattningen. Vi kräver en
            förnyad översyn av jordförvärvslagen, som har till syfte att stärka
            familjejordbruken samt se till att ägarbalansen i Sverige behålls.
          </note>
          <note>
            Herr talman! Jag yrkar bifall till reservationerna 13 och 14.
          </note>
          <note type="speaker">
            Anf. 34 GUNNAR SANDBERG (s):
          </note>
          <note>
            Herr talman! Jordförvärvslagen är en krånglig lag, och jag utgår
            från att alla tycker att den är krånglig, men inte alls för den
            skull oviktig. Jag märker att den borgerliga alliansen kanske
            inte är alldeles enig. En del vill ha bort lagen eller delar av
            den. Jag tackar Rigmor Stenmark för att hon tycker att jordförvärvslagen
            ska vara kvar.
          </note>
          <note>
            Jag vill inledningsvis yrka bifall till utskottets förslag och
            därmed avslag på samtliga reservationer. De ändringar som föreslås
            är inriktade på bestämmelser om tillstånd vid förvärv av lantbruksegendom
            i glesbygd samt på bestämmelser om juridiska personers förvärv
            av lantbruksegendom. När det gäller förvärv av lantbruksegendom
            i glesbygd skärps bestämmelserna detta genom att vissa tidigare
            tillståndsfria förvärv nu blir tillståndspliktiga. Syftet är att
            motverka så kallade exploaterade förvärv. Förslaget innebär att
            den tid en person måste ha varit bosatt i glesbygd inom den kommun
            där fastigheten är belägen för att kunna göra tillståndsfria förvärv
            förlängs från dagens sex månader till ett år.
          </note>
          <note>
            Dessutom föreslås att möjligheten att undgå tillståndsplikt genom
            bosättningsåtagande på fastigheten tas bort. I propositionen föreslås
            i stället att den som kan göra sannolikt att han eller hon varaktigt
            kommer att bosätta sig på fastigheten eller att förvärvet varaktigt
            kommer att främja sysselsättningen på orten inte ska vägras tillstånd.
          </note>
          <note>
            När det gäller juridiska personers möjligheter att förvärva lantbruksegendom
            innebär förslaget förenklingar. Juridiska personer föreslås få
            förvärva lantbruksegendom från andra juridiska personer utan förvärvstillstånd.
            Förslaget innehåller också ytterligare förenklingar när det gäller
            bestämmelser om kompensationsfria förvärv och lämnande av kompensationsmark
            vid juridisk persons förvärv av lantbruksegendom från fysisk person.
          </note>
          <note>
            I ett par reservationer yrkas att jordförvärvslagen slopas helt
            eller delvis. Jag yrkar avslag på dessa detta med hänvisning till
            syftet med lagen. Lagen fyller en regionalpolitisk funktion och
            har så gjort i många år. Den fyller en viktig roll i att verka
            för en sund arbetsmarknad över hela landet. Den är viktig för
            att motverka en osund marknad på jordbruksfastigheter. Vi vill
            inte hamna i en situation där det spekuleras friskt på sådana
            fastigheter.
          </note>
          <note>
            Det är viktigt att bibehålla balansen mellan olika ägarkategorier.
            Det är därför som juridiska personers möjligheter till förvärv
            har begränsats. Genom omfattande privat ägande säkras en mångfald
            av olika brukningsmetoder i jord- och skogsbruket. Ett ökat bolagsägande
            leder därmed till att marken ägs av personer som finns i en annan
            yrkesverksamhet än just jord- och skogsbruk. För att undvika en
            spekulativ marknad på mark avsedd för jord- och skogsbruk är det
            av stor vikt att ha tydliga regler för förvärven. Ett ökat bolagsägande
            ökar risken för att marken blir så pass dyr att jord- och skogsbrukare
            förmodligen inte har möjlighet att förvärva den lantbruksegendom
            de behöver för sin sysselsättning.
          </note>
          <note>
            Balansen mellan ägarkategorier när det gäller ägande av mark
            är viktig. Därför ska juridiska personers möjligheter till förvärv
            även i fortsättningen vara tydligt reglerade. Dan Kihlströms vattentäthet
            i lagen är svårt att få. Det är alltid svårt att få till lagar
            som följs av alla. Det är också olagligt att ha ihjäl folk.
          </note>
          <note type="speaker">
            Anf. 35 EWA THALÉN FINNÉ (m) replik:
          </note>
          <note>
            Herr talman! Jag har en liten fundering runt boplikten. Som vi
            har varit inne på eller som vi har läst både i propositionen och
            i betänkandet har vi haft regleringar om boplikt sedan 40-talet
            någon gång. Då blir min fundering om det här har gjort någon stor
            skillnad. Är det så att alla bor kvar i glesbygden? Eller är det
            så att väldigt många har flyttat därifrån? Min syn är att väldigt
            många flyttar från glesbygd. Det kanske är helt andra bitar man
            måste ta upp investeringar på infrastruktur, småföretagsamhet
            och hur man kan försörja sig på landsbygden. Det är väl snarare
            det som är underifrånperspektivet. Man bosätter sig på landsbygden
            enbart om man kan försörja sig.
          </note>
          <note>
            Jag skulle vilja höra om Socialdemokraterna har några funderingar
            i de banorna.
          </note>
          <note type="speaker">
            Anf. 36 GUNNAR SANDBERG (s) replik:
          </note>
          <note>
            Herr talman! Syftet med jordförvärvslagen är som sagt regionalpolitiskt.
            Låt oss se på bakgrunden till lagen. Jordförvärvslagen kom till
            i början av 1900-talet, då begränsningar av möjligheter till förvärv
            uppställdes för vissa ägarkategorier. År 1906 antogs bolagsförbudslagen,
            som i princip förbjuder bolag och andra juridiska personer att
            förvärva mark. År 1945 reglerades lagen för första gången för
            fysiska personer. De jordförvärvslagar som antogs 1955 och 1965
            samt nuvarande jordförvärvslag som antogs 1979 byggde till stor
            på den så kallade rationaliseringsaspekten.
          </note>
          <note>
            Jordförvärvslagen har därefter setts över 1987 och 1991, och
            då gällde det båda gångerna en avreglering av lagen. 1991 innebar
            det en omfattande avreglering, och den har utsatts för kritik
            eftersom reglerna har varit enkla att kringgå.
          </note>
          <note>
            Avregleringen har ansetts öppna för nya kategorier av fastighetsköpare
            som i vissa fall inte har tillräckliga kunskaper om skogliga förhållanden
            eller förankring i skogsnäringen. Oseriösa förvärvare av skogsbruk,
            så kallade klippare, har förekommit i en inte försumbar omfattning.
          </note>
          <note>
            Den bedömning som har gjorts är att ungefär vart tionde förvärv
            av skogsfastigheter på öppna marknaden var föremål för exploaterade
            avverkningar, och det rör sig om 100150 förvärv per år.
          </note>
          <note>
            Åter till syftet: Jordförvärvslagen finns till av regionalpolitiska
            skäl.
          </note>
          <note type="speaker">
            Anf. 37 EWA THALÉN FINNÉ (m) replik:
          </note>
          <note>
            Herr talman! Jag konstaterar att jag inte fick något svar på
            frågan om detta har medfört att fler är bosatta på landsbygden.
            Detta handlade mest om regionalpolitiska skäl. Jag tror inte att
            regionalpolitik kan bygga på ett ovanifrånperspektiv, att staten
            ska reglera var folk ska bo. Man vill bo på landsbygden om man
            kan försörja sig. Det var det som jag ville föra ett resonemang
            om.
          </note>
          <note>
            Det är intressant att regeringens egen utredning har kommit fram
            till att boplikten är förlegad och borde slopas.
          </note>
          <note>
            Man jag fick inte heller något svar på frågan: Vad är det som
            skapar förutsättningar för att man ska kunna bo på landsbygden?
            Det är ju inte den här lagen, utan det är ju helt andra faktorer,
            att man kan försörja sig. Jag tror att många skulle bo på landet
            om det gick att försörja sig där eller gick att pendla till en
            tätort i närheten.
          </note>
          <note>
            Det var det som jag ville föra ett resonemang om. Jag har också
            läst om 1906, 1940 och senare år. Men det här gäller: Vad är det
            som gör att man är intresserad av att bo på landet?
          </note>
          <note type="speaker">
            Anf. 38 GUNNAR SANDBERG (s) replik:
          </note>
          <note>
            Herr talman! Den här lagen har ju inte trätt i kraft ännu, så
            vi kan väl avvakta och se vad som händer när den gör det. Jag
            tror att den får betydande effekter.
          </note>
          <note type="speaker">
            Anf. 39 LARS TYSKLIND (fp) replik:
          </note>
          <note>
            Herr talman! Det som jag försökte att ta upp i mitt anförande
            och som jag hoppas gick fram var att man måste ha tydliga motiv
            för en lagstiftning. Den ska vara ändamålsenlig och man ska uppnå
            vissa mål med den. En lagstiftning har ju inget självändamål.
          </note>
          <note>
            Som Gunnar Sandberg sade kan jordförvärvslagen upplevas lite
            krånglig. Jag undvek att gå in på teknikaliteter. Eftersom vårt
            grundförslag var att man skulle ta bort den lagen tyckte jag inte
            att det var så aktuellt.
          </note>
          <note>
            Jag vill ändå kommentera detta med krånglighet. Att införa en
            skrivning som att det ska göras sannolikt att man ska bosätta
            sig på en ort gör ju inte saken mindre godtycklig.
          </note>
          <note>
            Jag skulle också vilja att Gunnar Sandberg kommenterade det som
            Ewa Thalén Finné var inne på, nämligen boplikten. Jordförvärvsutredningen
            har kommit fram till en annan slutsats än vad regeringen och utskottsmajoriteten
            har gjort.
          </note>
          <note>
            Man diskuterar också boplikt i andra sammanhang. När det gäller
            till exempel skärgårdsområden har man kommit till slutsatsen att
            en boplikt inte kommer att förändra situationen, utan det handlar
            om helt andra faktorer, möjligheten att försörja sig, infrastruktur,
            småföretagarpolitik och så vidare. Att boplikt skulle uppnå målet
            att folk skulle bo kvar i en bygd är bara en myt, skulle jag vilja
            påstå.
          </note>
          <note type="speaker">
            Anf. 40 GUNNAR SANDBERG (s) replik:
          </note>
          <note>
            Herr talman! Vi har haft en del skogsklippare där jag kommer
            ifrån. Där har jordförvärvslagen inte haft någon betydelse för
            att få dem att bo kvar, snarare har de gjort det omöjligt för
            andra att bo kvar.
          </note>
          <note>
            Återigen: Jag tror att denna lagändring, när den träder i kraft,
            får effekter på regionalpolitiken.
          </note>
          <note type="speaker">
            Anf. 41 LARS TYSKLIND (fp) replik:
          </note>
          <note>
            Herr talman! Detta med skogsklippare visar väl egentligen att
            man kan kringgå lagen. Det är väl ett bevis på att lagen inte
            är ändamålsenlig. Men vi är naturligtvis helt överens om att man
            långsiktigt ska vårda sina skogar och att det ska finnas ett regelverk
            kring detta. Det är inte det som skiljer ut Folkpartiet. Vi har
            naturligtvis samma målsättning, men vi tycker att det finns en
            mycket mer ändamålsenlig väg, att man ska gå via skogvårdslagstiftningen
            där alla ska åläggas att sköta sin egendom. Det är en självklarhet.
          </note>
          <note>
            Om man har en solidarisk skyldighet att se till att återplantering
            sker finns det ingen möjlighet att syssla med det som man kallar
            för skogsklipperi.
          </note>
          <note>
            Jag tycker att den här typen av lagstiftning där man ger sig
            på ägandet i stället för själva företeelsen inte är ändamålsenlig.
          </note>
          <note type="speaker">
            Anf. 42 GUNNAR SANDBERG (s) replik:
          </note>
          <note>
            Herr talman! I Folkpartiets reservation står det att det finns
            ett mindre antal så kallade skogsklippare. Jag tycker inte att
            100150 stycken per år är ett mindre antal.
          </note>
          <note>
            Vidare står det att de förvärvar skogsfastigheter med oseriösa
            avsikter och att detta inte kan motivera att man har en krånglig
            lagstiftning.
          </note>
          <note>
            Det står också att dessa klippare har hittat kryphål. Visst,
            men det går inte att få en så att säga snustät lag. Men Folkpartiet
            anser att man i stället bör tvinga alla ägare av skogsfastigheter
            att ta ansvar för sin mark.
          </note>
          <note>
            Då undrar jag: Hur ska man kunna tvinga skogsägare att plantera
            och vårda skogen?
          </note>
          <note type="speaker">
            Anf. 43 TALMANNEN:
          </note>
          <note>
            Jag medger ett kort svar från Lars Tysklind.
          </note>
          <note type="speaker">
            Anf. 44 LARS TYSKLIND (fp) replik:
          </note>
          <note>
            Herr talman: Det enkla svaret på den frågan är att det tvånget
            ska man uppnå med annan lagstiftning, och vi anser då att skogsvårdslagen
            är den väg som man ska gå.
          </note>
          <note type="speaker">
            Anf. 45 RIGMOR STENMARK (c) replik:
          </note>
          <note>
            Herr talman! Jag har levt på landsbygden under större delen av
            mitt liv, och grunden för att kunna bo på landsbygden är varken
            vackert väder eller stora vägar. Det är naturligtvis ett bra komplement,
            men grunden för den svenska landsbygdens överlevnad är att det
            finns företagare, i första hand jord-, skogs- och familjejordbruk.
          </note>
          <note>
            Då undrar jag om Socialdemokraterna vill ha en lagstiftning som
            bara gagnar de stora. Brukar inte lagstiftning ha som mål att
            skydda de svagare?
          </note>
          <note type="speaker">
            Anf. 46 GUNNAR SANDBERG (s) replik:
          </note>
          <note>
            Herr talman! För att en lagstiftning om förvärvstillstånd vid
            köp av fast egendom ska vara förenligt med EG-domstolens rättspraxis
            krävs som anförts av regeringen i propositionen förutom att bestämmelser
            uppfyller ett syfte av allmänintresse, att bestämmelser inte är
            diskriminerande eller att de går längre än vad som är motiverat
            i förhållande till deras syfte.
          </note>
          <note type="speaker">
            Anf. 47 RIGMOR STENMARK (c) replik:
          </note>
          <note>
            Herr talman! Det var ju inget svar. Jag måste också reagera på
            att du sade i talarstolen att det inte var så enkelt att åstadkomma
            en vattentät lagstiftning. Jag blir faktiskt lite bekymrad om
            vi har en regering och en majoritet i riksdagen som inte anser
            att lagstiftningen ska följas. Följer man inte lagen blir man
            bestraffad.
          </note>
          <note>
            Jag frågar återigen: Är det verkligen Socialdemokraternas mening
            att man i första hand ska ge lättnader för de stora skogsbolagen
            på bekostnad av familjeföretag och små skogsbolag? Är det verkligen
            meningen?
          </note>
          <note type="speaker">
            Anf. 48 GUNNAR SANDBERG (s) replik:
          </note>
          <note>
            Herr talman! Det förtjänar att uppmärksammas att regeringen med
            anledning av den remisskritik som framförts om att kravet att
            främja sysselsättningen på orten är alltför enkelt att uppfylla
            har förtydligat det remitterade förslaget så att det krävs att
            förvärvaren gör sannolikt att förvärvet främjar sysselsättningen
            på orten genom att det skapar eller bibehåller varaktiga arbetstillfällen.
          </note>
          <note>
            Bestämmelser för juridiska personers möjlighet att förvärva mark
            förenklas och moderniseras. Mark som köps och säljs mellan juridiska
            personer ska inte längre kräva tillstånd. Enligt vår mening är
            den avvägning som regeringen gjort av de olika intressen som gör
            sig gällande en god ståndpunkt. Upprätthållandet av ägarbalansen
            mellan fysiska personer och dödsbon å ena sidan och övriga juridiska
            personer, främst bolag, å andra sidan är betydelsefullt. Det finns
            därför skäl för riksdag och regering att följa utvecklingen för
            att kunna förhindra ett alltför stort bolagsägande om utvecklingen
            skulle styra åt detta håll.
          </note>
          <note type="speaker">
            Anf. 49 OWE HELLBERG (v):
          </note>
          <note>
            Herr talman! Jag tycker att förslagen i propositionen är bra.
            På någon punkt är de dock mindre tillfredsställande, och jag ska
            återkomma till varför.
          </note>
          <note>
            I höstas motionerade jag för Vänsterpartiets räkning om att det
            var hög tid att göra något åt problematiken med det så kallade
            skogsklipperiet. Vi krävde att bosättningskravet vid köp av skog
            i glesbygd skulle förlängas från dagens sex månader till tolv
            månader och att det skulle införas en tillståndsplikt för avverkning
            av denna skog. Båda förslagen är tillgodosedda i detta propositionsbetänkande,
            något vi hoppas ska kunna vara ett bidrag till den regionala utvecklingen
            i glesbygd. Alternativet för att få tillstånd att köpa skogsmark,
            att det varaktigt ska främja sysselsättningen på orten, gör inte
            förslaget sämre, snarare tvärtom.
          </note>
          <note>
            Ett annat förslag som är bra är möjligheten att vid köp av skogsmark
            i glesbygd kunna välja att avsätta kompensationsmark för reservatsbildning.
            Det gör det lättare att nå upp till den av riksdagen uppsatta
            målsättningen att 5 % av den produktiva skogsmarken ska vara skyddad
            inom en snar framtid.
          </note>
          <note>
            I mitt län, Gävleborg, ligger Sveriges skogrikaste landskap,
            nämligen Gästrikland. Där är bara ½ % av den produktiva skogsmarken
            avsatt som reservat, långtifrån den målsättning som råder enligt
            riksdagens beslut.
          </note>
          <note>
            Den förändring jag är mindre glad över är möjligheten för juridiska
            personer att i vissa fall köpa mark utan att behöva kompensera
            med annan mark som behövs för jord- eller skogsbrukets rationalisering.
            Här går EU-kravet om kapitalets fria rörlighet före betydelsen
            av en aktiv regionalpolitik.
          </note>
          <note>
            Centerns reservation sammanfaller med LRF:s ståndpunkter när
            det gäller detta. Dessa två parter blev tungan på vågen i folkomröstningen
            om EU-medlemskapet när Sverige gick med i EU. Egentligen delar
            jag Centerpartiets ståndpunkt men har insett att EU-lagstiftningen
            väger tyngre än ett remissvar från LRF där det hävdas att man
            kan bortse från denna lagstiftning. Det går tyvärr inte, något
            jag bara kan beklaga.
          </note>
          <note>
            Den borgerliga maktalliansen, där man är så ense och tycker så
            mycket om varandra, visar ingen som helst enighet i den här frågan.
            Alliansen rämnar mitt itu. Moderaterna och Folkpartiet vill i
            princip avslå regeringens förslag; Centern och Kristdemokraterna
            vill på flera punkter ha en starkare lagstiftning. Centern och
            Kristdemokraterna gör ett ärligt försök att hävda regionalpolitikens
            betydelse; Folkpartiet och Moderaterna vill mer eller mindre avskaffa
            den i dessa frågor.
          </note>
          <note>
            Hur ska ni få ihop detta? Det tror jag att väljarna är väldigt
            intresserade av.
          </note>
          <note>
            Överläggningen var härmed avslutad.
          </note>
          <note>
            4 § Marknadsmissbruk
          </note>
          <note>
            Föredrogs
          </note>
          <note>
            Talmannen konstaterade att ingen talare var anmäld.
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            6 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 27 maj
          </note>
          <note>
            Ann-Marie Fagerström
          </note>
          <note>
            Lena Adelsohn Liljeroth
          </note>
          <note>
            Ulla Löfgren
          </note>
          <note>
            Ewa Thalén Finné
          </note>
          <note>
            Gunnar Andrén
          </note>
          <note>
            Göran Persson
          </note>
          <note>
            Gunnar Andrén
          </note>
          <note>
            Carina Adolfsson Elgestam
          </note>
          <note>
            Åsa Torstensson
          </note>
          <note>
            Ewa Thalén Finné
          </note>
          <note>
            Anita Sidén
          </note>
          <note>
            Billy Gustafsson
          </note>
          <note>
            Ewa Björling
          </note>
          <note>
            Cristina Husmark Pehrsson
          </note>
          <note>
            Magdalena Andersson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 31 maj.
          </note>
          <note>
            7 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 26 maj
          </note>
          <note>
            Mariam Osman Sherifay
          </note>
          <note>
            Birgitta Ohlsson
          </note>
          <note>
            Birgitta Ohlsson
          </note>
          <note>
            Birgitta Ohlsson
          </note>
          <note>
            Carl-Axel Roslund
          </note>
          <note>
            Jan Lindholm
          </note>
          <note>
            Rolf Olsson
          </note>
          <note>
            Sermin Özürküt
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 31 maj.
          </note>
          <note>
            8 § Kammaren åtskildes kl. 11.45.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
