<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200405</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200405</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--82</head>
          <docDate when="2005-03-01">2005-03-01</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2004/05:82
            </seg>
          </u>
          <note>
            Tisdagen den 1 mars
          </note>
          <note>
            Kl. 13:30 - 19:30
          </note>
          <note>
            1 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2004/05:392
          </note>
          <note>
            Interpellation 2004/05:392 av Chatrine Pålsson om hälsorisk av
            strålning från mobil
          </note>
          <note>
            Interpellationen kommer att besvaras tisdagen den 15 mars 2005.
          </note>
          <u>
            <seg>
              Skälet till dröjsmålet är utlandsresa.
            </seg>
          </u>
          <note>
            Lena Ingvarsson
          </note>
          <note>
            Interpellation 2004/05:410
          </note>
          <note>
            Interpellation 2004/05:410 av Nina Lundström om äldres rätt att
            välja boende
          </note>
          <note>
            Interpellationen kommer att besvaras den 22 mars 2005.
          </note>
          <u>
            <seg>
              Skälet till dröjsmålet är semester.
            </seg>
          </u>
          <note>
            Lena Ingvarsson
          </note>
          <note>
            Interpellation 2004/05:414
          </note>
          <note>
            Interpellation 2004/05:414 av Jan-Evert Rådhström (m) om bidragsfusket
          </note>
          <note>
            Interpellationen kommer att besvaras tisdagen den 15 mars 2005.
          </note>
          <u>
            <seg>
              Skälet till dröjsmålet är sedan tidigare inbokade engagemang.
            </seg>
          </u>
          <note>
            Erna Zelmin
          </note>
          <note>
            Interpellation 2004/05:419
          </note>
          <note>
            Interpellation 2004/05:419 av Magdalena Andersson (m) om fusket
            i försäkringssystemet
          </note>
          <note>
            Interpellationen kommer att besvaras tisdagen den 15 mars 2005.
          </note>
          <u>
            <seg>
              Skälet till dröjsmålet är sedan tidigare inbokade engagemang.
            </seg>
          </u>
          <note>
            Erna Zelmin
          </note>
          <note>
            Interpellation 2004/05:423
          </note>
          <note>
            Interpellation 2004/05:423 av Jan Lindholm (mp) om förskrivning
            av antidepressiva medel till barn
          </note>
          <note>
            Interpellationen kommer att besvaras torsdagen den 14 april 2005.
          </note>
          <u>
            <seg>
              Skälet till dröjsmålet är sedan tidigare inbokade engagemang.
            </seg>
          </u>
          <note>
            Erna Zelmin
          </note>
          <note>
            Interpellation 2004/05:425
          </note>
          <note>
            Interpellation 2004/05:425 av Sven Gunnar Persson om energibesparande
            åtgärder
          </note>
          <note>
            Interpellationen kommer att besvaras tisdagen den 22 mars 2005.
          </note>
          <u>
            <seg>
              Skälet till dröjsmålet är semester.
            </seg>
          </u>
          <note>
            Lena Ingvarsson
          </note>
          <note>
            2 § Svar på interpellation 2004/05:385 om strandskyddsbestämmelserna
          </note>
          <note type="speaker">
            Anf. 1 Statsrådet LENA SOMMESTAD (s):
          </note>
          <u>
            <seg>
              Fru talman! Sven Bergström har frågat mig vilka åtgärder jag
              avser att vidta för att göra de nuvarande strandskyddsbestämmelserna
              bättre anpassade till ett ökat lokalt och regionalt självbestämmande.
            </seg>
          </u>
          <note>
            I den översyn av strandskyddet som pågår i Regeringskansliet
            ingår att föreslå mer flexibla bestämmelser för strandskyddet,
            vilket innebär lättnader i vissa områden och skärpningar i andra
            avseenden.
          </note>
          <u>
            <seg>
              Strandskyddet har två tydliga syften som båda är stöd för ett
              strandskydd av generell karaktär. Det ursprungliga syftet med
              strandskyddet om tillgänglighet för friluftslivet kompletterades
              med att bevara goda livsvillkor på land och i vatten för djur-
              och växtliv eftersom stränder generellt har ett särskilt värde
              för biologisk mångfald i den svenska naturen. Att detta värde
              skulle vara avgränsat till vissa begränsade, tätbefolkade områden
              är enligt min mening därför inte en riktig beskrivning av värdet
              av denna naturtyp.
            </seg>
          </u>
          <u>
            <seg>
              Situationen när det gäller det generella strandskyddet infördes
              på 70-talet var att stränderna i snabb takt togs i anspråk för
              bebyggelse främst i kustområden nära de större tätorterna men
              också på många andra håll i landet. Tillgängliga stränder var
              emellertid inte en oändlig resurs som man fritt kunde exploatera.
              Jag tycker det är viktigt att i den debatt som nu pågår om strandskyddet
              påminna om att 70-talets beslutsfattare var framsynta när det
              gällde att skydda stränderna mot exploatering.
            </seg>
          </u>
          <u>
            <seg>
              Möjligheten till utvidgning av strandskyddet till 300 meter har
              utnyttjats av flertalet av landets länsstyrelser. För såväl inrättande
              som upphävande av det utvidgade strandskyddet finns bestämda regler
              i lagstiftningen. I det aktuella ärendet i Gävleborgs län upphävde
              regeringen länsstyrelsens beslut med anledning av att beslutet
              var grundat på bristande utredning, bland annat saknades områdesvisa
              analyser. Jag vill dock nämna att i den översyn av strandskyddsbestämmelserna
              som nu pågår i Regeringskansliet ingår också att bedöma om de
              nuvarande reglerna kring det utvidgade strandskyddet är ändamålsenliga.
            </seg>
          </u>
          <u>
            <seg>
              Frågan om på vilken nivå det är lämpligt att fatta besluten beträffande
              strandskyddet har diskuterats flera gånger i denna kammare. Kommunernas
              roll och ansvar för strandskyddet är av central betydelse i diskussionen
              om tillämpningen och eventuell ändrad utformning av strandskyddet.
              Redan i dag har de allra flesta kommunerna ansvar för hanteringen
              av dispenser från strandskyddet. Eftersom stränderna har ett särskilt
              värde i den svenska naturen och skyddet av stränder är en nationell
              angelägenhet bör stränderna även fortsättningsvis omfattas av
              starka skyddsbestämmelser i miljöbalken.
            </seg>
          </u>
          <u>
            <seg>
              Jag håller med Sven Bergström om att det otvivelaktigt finns
              stora regionala skillnader vad avser tillgång och efterfrågan
              på stränder. En samverkan mellan intresset av att nyttja stränderna
              som resurs för regional utveckling och intresset av att bevara
              strändernas värden är viktig eftersom de är ömsesidigt beroende.
            </seg>
          </u>
          <u>
            <seg>
              Som jag nämnde inledningsvis pågår ett översynsarbete som syftar
              till en förnyad strandskyddspolitik. Detta ger nya förutsättningar
              att hantera strandskyddet i samverkan mellan kommunerna och länsstyrelserna.
              Vilka dessa förändringar är kan jag inte i dag närmare ange, men
              som jag tidigare har fört fram är avsikten att ett förslag till
              förnyat strandskydd ska remitteras innan sommaren.
            </seg>
          </u>
          <note type="speaker">
            Anf. 2 SVEN BERGSTRÖM (c):
          </note>
          <u>
            <seg>
              Fru talman! Jag ber att få tacka statsrådet Sommestad för svaret.
              Det finns både plus och minus i svaret som jag läser det. Men
              i grunden är det lite otydligt vilket budskap statsrådet vill
              ge till oss som är nyfikna på vad den förnyade strandskyddspolitiken
              skulle betyda. Jag vill ändå ge en bakgrund till min interpellation
              för åhörare och tittare som inte är fullt insatta i ärendet.
            </seg>
          </u>
          <u>
            <seg>
              Bakgrunden är att Länsstyrelsen i Gävleborgs län i juni 2003
              bestämde att den 300-metersgräns för strandskyddet som har gällt
              ska minskas ned till 100 meter för kustremsan. Det har funnits
              ett starkt tryck för det bland befolkningen, näringslivsföreträdare
              och kommunala företrädare. Länsstyrelsen i Gävleborgs län var
              enig om detta beslut från höger till vänster, från Moderaterna
              till Vänsterpartiet.
            </seg>
          </u>
          <u>
            <seg>
              Naturvårdsverket överklagade det beslut som länsstyrelsen hade
              fattat i enighet till regeringen. Den bestämde i sin vishet i
              januari i år att det inte skulle gälla. Man knäppte helt enkelt
              Länsstyrelsen i Gävleborg på näsan och sade: Ni får inte bestämma
              det, utan strandskyddet i Gävleborgs län ska fortsatt vara 300
              meter. Det gjorde man trots att en enig länsstyrelse hade fattat
              beslutet.
            </seg>
          </u>
          <u>
            <seg>
              Min första aggressiva reaktion på beslutet var att man inte låter
              makten byggas underifrån. När kommunala företrädare, näringslivsföreträdare
              och människor i länet är eniga om att de vill tillämpa strandskyddet
              på ett visst sätt kommer regeringen och säger ifrån.
            </seg>
          </u>
          <u>
            <seg>
              Jag vill betona att både länsstyrelsen och jag och Centerpartiet
              tycker att strandskyddet är viktigt. Det har ett berättigande
              för att skydda friluftslivet, växter och miljö. Därom råder ingen
              tvekan. Frågan är hur stort strandskyddet ska vara som generell
              bestämmelse.
            </seg>
          </u>
          <u>
            <seg>
              Jag ställde min interpellation till statsrådet Sommestad för
              att få det utklarat. Jag har också tidigare haft diskussioner
              här i kammaren med Mona Sahlin och Ulrica Messing om denna fråga.
              I beslutet i januari knäppte man länsstyrelsen i Gävleborg på
              näsan och sade: Det ska inte vara som ni har bestämt i enighet,
              utan det ska vara fortsatt 300 meter längs kuststräckan.
            </seg>
          </u>
          <u>
            <seg>
              Mona Sahlin, Ulrica Messing och nu också Lena Sommestad säger
              att man ska se över det här. Jag skulle vilja att Lena Sommestad
              i sitt nästa inlägg lite mer preciserar på vilket sätt man avser
              att göra det. Det ska vara en flexiblare tillämpning, säger hon,
              och hon håller med mig om att det finns stora regionala skillnader.
              Hon säger också att en samverkan ska ske mellan olika organ, mellan
              län och kommuner, och så vidare.
            </seg>
          </u>
          <u>
            <seg>
              Jag vill gärna att statsrådet utvecklar vad hon menar med det.
              Det är angeläget att ge ett besked till alla berörda runtom i
              landet att man nu avser att göra en tillämpning så att det inte
              bara är vid Hammarby sjöstad, norra stranden i Göteborg och andra
              områden som man får bygga nära vattnet utan att man får göra det
              också i andra delar av landet. Med nära vattnet menar jag inte
              precis vid strandkanten utan 100 meter i stället för 300 meter
              som ett första steg. Jag vore tacksam om vi kan få ett besked
              på den punkten från statsrådet.
            </seg>
          </u>
          <note type="speaker">
            Anf. 3 HARALD NORDLUND (fp):
          </note>
          <u>
            <seg>
              Fru talman! Den här debatten handlar om vad som stadgas i 7 kap.
              miljöbalken, nämligen att det gäller ett allmänt strandskydd på
              100 meter i hela landet. Detta skydd för stränderna kan alltså
              utökas till 300 meter. Det är viktigt att vi har klart för oss
              att det är detta vi diskuterar. Från de här 300-metersbestämmelserna,
              som gäller på många håll, kan man få dispens. Syftet med lagen
              är att tillgodose allmänhetens möjligheter till friluftsliv samt
              att bevara goda livsvillkor på land och i vatten för djur- och
              växtliv.
            </seg>
          </u>
          <u>
            <seg>
              Antalet dispenser har ökat kraftigt, särskilt i tätbebyggda kommuner.
              Denna ökning måste ses som ett hot både mot naturvärden och mot
              friluftsliv. Det finns exempel på att stränder med höga naturvärden
              exploateras, och de exemplen är ganska många.
            </seg>
          </u>
          <u>
            <seg>
              Fru talman! Jag vill fråga: Kan det vara rimligt att genom delegeringen
              till kommunerna samma instans som fattar planbeslut också handhar
              behandlingen av dispenser från strandskyddet? Anledningen till
              att jag ställer den frågan är att när naturintressena ställs mot
              de ekonomiska intressena är det alltid naturintressena som förlorar.
              Därför har vi denna oroväckande utveckling med många dispenser
              och dispenser för stränder med höga naturvärden.
            </seg>
          </u>
          <u>
            <seg>
              Vad vi alltså nu behöver är en skärpt kontroll av dispensgivningen.
              Jag vill fråga miljöministern: Är ministern beredd att verka för
              att vi får en sådan skärpning av kontrollen av dispensgivningen?
            </seg>
          </u>
          <note type="speaker">
            Anf. 4 RAGNWI MARCELIND (kd):
          </note>
          <u>
            <seg>
              Fru talman! Jag får vända mig både till föregående talare och
              till ministern.
            </seg>
          </u>
          <u>
            <seg>
              Jag skulle vilja understryka att vi i Sverige faktiskt har 95
              800 sjöar som är större än en hektar. Finland, som brukar kallas
              de tusen sjöarnas land, har som jämförelse bara 56 000 sjöar större
              än en hektar. Den sammanlagda arealen för Sveriges sjöar uppskattas
              till 40 660 kvadratkilometer, vilket är 9 % av landets areal.
              Vi skulle alltså nästan kunna ha en egen liten strand var och
              en av oss.
            </seg>
          </u>
          <u>
            <seg>
              Tillväxtdelegationen, som nyligen lämnade sitt betänkande, föreslår
              att strandskyddet bör ingå i den kommunala planprocessen. Kommunerna
              ska alltså själva få ta ställning till vilka områden som ska värnas
              och vilka som ska bebyggas. Det tycker också landets alla kommuner.
              Boverket och länsstyrelserna vill ha flexiblare regler. De enda
              som säger nej är egentligen regeringen och Naturvårdsverket. Man
              kan ju hoppas att Naturvårdsverket får en annan syn när man flyttar
              till Östersund och får se hur det ser ut i verkligheten.
            </seg>
          </u>
          <u>
            <seg>
              Vi känner till Naturvårdsverkets uppdrag när det gällde att utreda
              förutsättningarna för ett flexiblare strandskydd. Så här skrev
              man i rapporten: Strandskyddet ger i sin nuvarande utformning
              inte utrymme för regionala och lokala anpassningar till skilda
              geografiska förutsättningar och till skiftande exploateringstryck.
              Man föreslog att strandskyddet ska kunna upphävas för att stimulera
              den regionala utvecklingen genom att länsstyrelsen får förordna
              om ett förändrat strandskydd.
            </seg>
          </u>
          <u>
            <seg>
              Så här är det också väldigt många som tycker. Jag läste dock
              att Lena Sommestad i en debatt här i december 2004 sade: Som jag
              tidigare har påpekat tror jag inte att man kan tillmäta strandskyddet
              en avgörande betydelse när det gäller hinder för regional utveckling.
            </seg>
          </u>
          <u>
            <seg>
              Jag tror att detta är en väldigt viktig fråga. Jag har också
              ganska stor erfarenhet nu av att i egenskap av bostadsutskottets
              ordförande resa runt och träffa kommun efter kommun. Förra veckan
              var jag i Habo och träffade dem och såg deras förfäran över avslaget
              och Naturvårdsverkets överklagande till Regeringsrätten om att
              bygga 170 meter från stranden. Detta ansågs kunna störa rekreationen
              för människor, men i dagsläget är det bara åkermark som ingen
              egentligen kan färdas över annat än om det anläggs grönska, stigar
              och vägar.
            </seg>
          </u>
          <u>
            <seg>
              Vi har alltså ett regelsystem som försvårar och som inte är balanserat
              utifrån hur det ser ut i vårt land. Här skulle jag vilja veta
              varför det dröjer så länge med den här propositionen. Vi har fått
              angivet att den ska komma då eller då. Förslaget presenterades
              redan i april 2002, efter det att Naturvårdsverkets förslag hade
              kommit i april 2001. Nu har vi 2005, och i december sade Lena
              Sommestad att vi skulle få besked 2006. I dagens svar till Sven
              Bergström står det att detta ska ut på remiss efter sommaren.
            </seg>
          </u>
          <u>
            <seg>
              Jag skulle vilja veta: Vad vill Lena Sommestad själv? Ser hon
              detta som en viktig del för den regionala utvecklingen? Och kan
              det också vara så att det är lite skillnad om man bor i Gävleborg
              eller om man bor i Göteborg?
            </seg>
          </u>
          <note type="speaker">
            Anf. 5 Statsrådet LENA SOMMESTAD (s):
          </note>
          <u>
            <seg>
              Fru talman! Låt mig först klarlägga något när det gäller utvidgat
              strandskydd. När det gäller det beslut som togs i Gävleborgs län
              var problemet inte möjligheten att minska skyddet till 100 meter.
              Problemet var, precis som jag sade i mitt svar, grundmaterialet
              för beslutet. Liknande genomgångar har gjorts av till exempel
              Västra Götalands län på ett helt annat sätt, betydligt grundligare
              och med det underlag som behövs. Som lagstiftningen ser ut i dag
              måste man nämligen ange skäl för att upphäva skyddet. Man måste
              tala om av vilka skäl och för vilka områden detta är motiverat.
              Det underlaget var inte tillräckligt i Gävleborgs län, och det
              skulle ha haft en starkt prejudicerande effekt att godkänna den
              typen av underlag för att upphäva strandskydd. Men att göra det
              är alltså möjligt, och andra länsstyrelser har gjort detta.
            </seg>
          </u>
          <u>
            <seg>
              När det gäller vilka förslag som kommer tror jag att det redan
              av denna debatt har framgått att vi här har konflikter som är
              väldigt skarpa. Vi har stora problem i många delar av landet med
              en alltför hård exploatering av stränderna. Jag får som miljöminister
              många brev från enskilda som är oerhört oroliga över denna exploatering.
              Vi har 3 0004 000 dispenser per år, och det byggs på vissa håll
              mer inom strandskyddat område än utanför. Samtidigt finns det
              också, vilket har tagits upp här, krav från glesbygden där man
              har många mil stränder och betydligt lägre befolkningstryck.
            </seg>
          </u>
          <u>
            <seg>
              Vi har varit tydliga och sagt att vi i strandskyddslagstiftningen
              bör kunna ta hänsyn till att det finns regionala skillnader. Det
              måste dock ske på ett sätt som inte hotar med ytterligare exploatering
              av de områden som redan i dag är hårt exploaterade. Det förslag
              som vi kommer att lägga fram kommer alltså att inriktas dels på
              att försöka tillgodose de krav på lättnader som finns av till
              exempel regionala utvecklingsskäl i delar av landet där sådant
              är möjligt utan att det hotar strandskyddets värden, dels på att
              exempelvis skärpa tillsynen och se till att dispensgivningen sker
              på ett bra sätt. Vi behöver göra båda dessa saker.
            </seg>
          </u>
          <u>
            <seg>
              När det gäller Naturvårdsverkets överklagande är det så att Naturvårdsverket
              har som sin uppgift att tillse att vi har en likformig tillämpning
              av lagstiftningen i vårt land. Strandskyddet ligger under miljöbalken,
              och det är Naturvårdsverkets uppgift att följa detta.
            </seg>
          </u>
          <u>
            <seg>
              Det jag tycker är viktigt nu är att vi ser just på lagstiftningens
              utformning. Har lagstiftningen en utformning som gör det möjligt
              att på ett rimligt sätt förändra till exempel ett sådant här utvidgat
              strandskydd, om det finns behov av det? Har vi till exempel möjligheter
              att arbeta med tätortsutveckling på ett bra sätt? Det finns vissa
              otydligheter och luckor i lagstiftningen som vi ska försöka hantera.
              Det tycker jag är det viktigaste.
            </seg>
          </u>
          <u>
            <seg>
              Jag tycker också att det är viktigt att vi gör det här på ett
              grundligt sätt när vi nu går igenom strandskyddslagstiftningen.
              Det är ett komplicerat område. Därför behöver det remissbehandlas.
            </seg>
          </u>
          <u>
            <seg>
              Det är ingen förändring i dag mot när jag senast talade om vår
              plan för när förslagen ska kunna läggas fram.
            </seg>
          </u>
          <note type="speaker">
            Anf. 6 SVEN BERGSTRÖM (c):
          </note>
          <u>
            <seg>
              Fru talman! Jag tycker att Lena Sommestad pratar utan att ge
              något besked. Det vore väldigt välkommet om det kunde sägas någonting
              mer om i vilken riktning det här ska gå.
            </seg>
          </u>
          <u>
            <seg>
              Vi har helt tydligt olika utgångspunkter i den här debatten.
              Lena Sommestad, och tydligen också Harald Nordlund, ser framför
              sig de överexploateringar som har skett i de stora tätbefolkade
              områdena. Det finns säkert sådana exempel. Ulrica Messing pratade
              om hur man på sina håll pålade ute i havet för at kunna bygga,
              medan vi, som Ragnwi Marcelind exemplifierade, har massor av sjöar,
              stränder och vattendrag i Gävleborgs län där man ska vara väldigt
              rigid när man tillämpar den lagstiftning som vi har.
            </seg>
          </u>
          <u>
            <seg>
              Det upplevs, berättigat, av människorna som en mycket märklig
              situation att man i tätbefolkade områden ska kunna bygga nära
              stranden. Man pålar till och med ute i havet för att kunna bygga.
              Man får tillstånd, dispens och så vidare. Men i ett län som inte
              är överbefolkat, som har gott om stränder och vattendrag ska tillämpningen
              vara stenhård och man ska inte låta människor få den livskvalitet
              som ett vattennära boende kan innebära.
            </seg>
          </u>
          <u>
            <seg>
              Som jag sade tidigare i min interpellation säger jag nu också
              att vi ska ha ett strandskydd. När man lyssnar på Harald Nordlund
              låter det som om det är stor fara på taket, att alla stränder
              runtom i vårt land håller på att exploateras, privatiseras och
              göras otillgängliga för friluftsliv. Han har helt andra utgångspunkter
              än de jag har i Gävleborgs län, där vi inte alls har den typen
              av bekymmer.
            </seg>
          </u>
          <u>
            <seg>
              Jag har väldigt stort förtroende för att regionala och lokala
              företrädare har ett gott förstånd i sådana här frågor och inte
              släpper fram bebyggelse som inte är rimlig. Det luktar misstroende
              lång väg mot de lokala och regionala beslutsfattarna både när
              man lyssnar på Lena Sommestad och Harald Nordlund. Det är inte
              berättigat. Det är naturligtvis de människor som bor nära sin
              befolkning som bäst känner villkoren och som bäst kan avgöra hur
              man ska tillämpa lagstiftningen, för lagstiftning ska självfallet
              tillämpas.
            </seg>
          </u>
          <u>
            <seg>
              Det som är väldigt stötande i det här fallet är det som jag tog
              upp i min interpellation, att en enig länsstyrelse i Gävleborg
              jag har protokollet här gjorde bedömningen, till skillnad från
              det Lena Sommestad säger, att det material som länsstyrelsens
              tjänstemän har tagit fram var tillräckligt för att man skulle
              kunna fatta beslutet att ändra från 300 meters strandskydd till
              100 meters strandskydd. Men där fick Lena Sommestads partikamrater
              i länet bakläxa. Ni begriper inte det här, jag begriper bättre.
            </seg>
          </u>
          <u>
            <seg>
              Jag tycker att det är lite märkligt att man gör den överprövningen
              och säger till en enig länsstyrelse i Gävleborg att det här har
              ni inte förstått eller att det här inte tar tillräcklig hänsyn
              till att det ska vara ett fullödigt material. Men om det fattas
              lite grann i grundmaterialet, som Lena Sommestad säger, låt dem
              då komplettera detta, komma tillbaka och få sitt beslut genomfört
              med hundra meter. Sedan får vi se vad den översyn som Ulrica Messing,
              Mona Sahlin och Lena Sommestad har aviserat kan innebära.
            </seg>
          </u>
          <u>
            <seg>
              Men det går onekligen åt lite olika håll när Lena Sommestad är
              så påtagligt försiktig med att tala om att det ska vara generösare
              tillämpning i de län och de områden där man inte har den typen
              av överexploatering, där man har gott om plats, många stränder,
              sjöar och vattendrag, där man kan ge människor tillfälle att få
              den livskvalitet det innebär att få ett boende närmare vattnet.
              Jag är övertygad om att det inte kommer att vara ett hot mot växtlighet,
              friluftsliv och miljö, som jag tycker att Harald Nordlund antydde.
              Tvärtom tror jag att det här öppnar miljö och natur för många
              fler människor.
            </seg>
          </u>
          <note type="speaker">
            Anf. 7 HARALD NORDLUND (fp):
          </note>
          <u>
            <seg>
              Fru talman! Anledningen till att jag talar om att en skärpt kontroll
              av dispensgivningen är nödvändig är bland annat att det av rent
              praktiska skäl är omöjligt att tidsmässigt följa upp dispensansökningarna.
            </seg>
          </u>
          <u>
            <seg>
              Naturvårdsverket har alltså överklagningsrätt. Men eftersom det
              finns så många dispensansökningar, som ju nästan alltid är tillstyrkta
              av kommunerna, kan i själva verket Naturvårdsverket nästan aldrig
              utöva överprövningsrätten. Samtidigt riskerar storstäders redan
              totalexploaterade stränder att drabbas av översvämningar. Vi får
              försäkringskostnader, kommunala och andra samhällskostnader och
              privata kostnader.
            </seg>
          </u>
          <u>
            <seg>
              På grund av resursbrist hade Naturvårdsverket för något år sedan
              överklagat i endast 37 fall av 10 500 givna dispenser. Det talar
              sitt tydliga språk. Här måste någonting göras. Efter tsunamivågen
              annandag jul 2004, fru talman, har vi faktiskt fått ytterligare
              ett argument mot strandbebyggelse. Det här gäller inte minst för
              många norrländska älvar och sjöar.
            </seg>
          </u>
          <u>
            <seg>
              Jag vill fråga miljöministern: Har ministern byggt in försäkringsfrågan
              och hotet mot personers liv och lem i den kommande översynen av
              strandskyddslagen?
            </seg>
          </u>
          <note type="speaker">
            Anf. 8 RAGNWI MARCELIND (kd):
          </note>
          <u>
            <seg>
              Fru talman! Man kan känna en antydan i Lena Sommestads inlägg.
              Hon tycker inte att länsstyrelserna och kommunerna är kompetenta
              nog att hantera strandskyddsärendena på ett bra sätt. Även i det
              anförande som Lena Sommestad höll i december sade hon att 65 %
              av alla ärenden som skötts av kommunerna har skötts dåligt.
            </seg>
          </u>
          <u>
            <seg>
              Det är anmärkningsvärt att kommunerna inte skulle klara av den
              här miljö- och planeringsfrågan. Det planmonopol kommunerna har
              enligt plan- och bygglagen hör man sällan att regeringen vill
              dra tillbaka, inte heller det allt större ansvar de har för tillståndsgivning
              och den tillsyn de har enligt miljöbalken.
            </seg>
          </u>
          <u>
            <seg>
              Miljöministern borde ta sig en funderare på vilka brister i lagstiftningen
              det är som gör att Naturvårdsverket finner skäl att peka på att
              kommunerna har svårigheter att tillmötesgå lagens krav just när
              det gäller strandskyddet. Eftersom kommunerna har att hantera
              plan- och miljöärenden är det ju en angelägen fråga att i så fall
              titta närmare på om lagstiftningen motsvarar de krav som kan ställas
              på den. Det är ju upp till riksdagen att tillhandahålla en lagstiftning
              som går att ta ställning till.
            </seg>
          </u>
          <u>
            <seg>
              Lena Sommestad hänvisade till Naturvårdsverkets uppgift, som
              är att ha en likformig tillämpning. När man läser Naturvårdsverkets
              egen rapport, där de säger att nuvarande strandskyddsbestämmelser
              riskerar att uppfattas som stelbenta och byråkratiska, är det
              klart att man lätt kan se att de själva kanske skulle behöva ha
              en större flexibilitet också.
            </seg>
          </u>
          <u>
            <seg>
              Den här frågan är så het ute i kommunerna nu. Jag förstår att
              många brev skrivs till ministern, för jag möter den här frågan
              ständigt. Det måste ske någonting med strandskyddsbestämmelserna.
              Jag hoppas att den proposition som kommer framöver verkligen ska
              innehålla radikala förändringar.
            </seg>
          </u>
          <note type="speaker">
            Anf. 9 Statsrådet LENA SOMMESTAD (s):
          </note>
          <u>
            <seg>
              Fru talman! Låt mig först säga att jag tycker att det är märkligt
              att jag uppfattas som otydlig. Jag säger väldigt tydligt att regionala
              skillnader är något som kommer att beaktas i det förslag som vi
              lägger fram.
            </seg>
          </u>
          <u>
            <seg>
              Däremot är det ganska självklart att jag inte kan gå in på detaljerna
              i förslaget. I så fall vore det ju redan färdigt. Det här är ett
              förslag som vi arbetar med just nu, så jag kommer inte at gå in
              på exakta detaljer. Däremot är det tydligt att vi kommer att ta
              upp regionala skillnader och försöka se till att lagstiftningen
              på det sättet blir mer flexibel.
            </seg>
          </u>
          <u>
            <seg>
              Låt mig samtidigt säga att till exempel kuststräckan i Gävleborgs
              län faktiskt är ganska exploaterad. Runt Söderhamn är ungefär
              50 % av kuststräckan exploaterad.
            </seg>
          </u>
          <u>
            <seg>
              Det är inte så att det i alla delar av landet utanför storstadsregionerna
              finns hur mycket strand som helst. På många ställen måste det
              också tas lokala hänsyn. Det fanns också en sådan bakgrund i överklagandet,
              prövningen, som Naturvårdsverket gjorde när det gäller att lätta
              på hela strandsträckan utan ordentlig diskussion om de olika delarna
              som alltså krävs.
            </seg>
          </u>
          <u>
            <seg>
              Jag har ett stort förtroende för kommunerna, precis som alla
              här. Det system vi har i Sverige när det gäller överklaganden,
              överprövningar och annat bygger inte på något misstroende eller
              uppfattningar om brist på kompetens och annat. Det är en ordning
              vi har. Även många bygglovs- och planärenden som beslutas enligt
              plan- och bygglagen överklagas. Det förekommer också att länsstyrelserna
              gör en överprövning av dem med hänsyn till till exempel riksintressen.
              Det behöver inte alls uppfattas som något misstänkliggörande eller
              brist på respekt, utan det är olika uppgifter som olika nivåer
              har i arbetet.
            </seg>
          </u>
          <u>
            <seg>
              Dispensgivningen är ett problem. Den är mycket omfattande. Ett
              syfte med den översyn vi nu gör är att försöka se till att få
              en större tydlighet som också kan minska antalet dispenser som
              ges. En stor del av dispensgivningen är redan i dag delegerad
              till kommunal nivå. Den siffra jag nämnde, 65 % som inte hanteras
              på ett bra sätt, är ingen subjektiv uppfattning som jag har utan
              den bygger på Naturvårdsverkets analys av hur man har berett ärendena.
              Det är inte en självklarhet att det är fel på lagstiftningen eftersom
              bristerna finns, men det är ett problem som vi måste hantera.
              Även om det kan behövas en flexibilitet i relation till de omgivningsförutsättningar
              som finns i olika delar av landet ska medborgaren uppleva att
              när han får en dispens prövad ska han bemötas på samma sätt i
              alla delar av landet. Det ska inte vara olika generositet eller
              restriktivitet när det gäller hanteringen. Det ska upplevas att
              det finns en rättssäkerhet. Det är det som jag avser med likformighet.
              Det är en uppgift vi har att se till att den följs på ett bra
              sätt i alla delar av landet.
            </seg>
          </u>
          <u>
            <seg>
              Låt mig än en gång säga att vi har flera problem att hantera
              när vi ser över strandskyddslagstiftningen. Vi har problemet med
              regional utveckling i glesbygdsområdena där vi har betydligt mer
              stränder per invånare än i andra delar av landet. Vi har också
              problem i de mest exploaterade områdena, där en fortsatt exploatering,
              till exempel vid byggande ute i vatten, ofta kan ske därför att
              strandskyddet tidigare har varit upphävt. Kanske har det varit
              upphävt för en industrianläggning. Därmed är det sedan upphävt,
              och det kan bli bostäder vid stränder. Det upplevs inte som rättvist,
              och det upplevs inte som rimligt. Det hör också till det som vi
              ser över.
            </seg>
          </u>
          <u>
            <seg>
              Vår ambition är att få en lagstiftning som är tydligare, som
              ger större möjligheter till regional flexibilitet, men som också
              behåller strandskyddet som ett nationellt strandskydd. Det är
              en av de viktigaste lagstiftningarna vi har i Sverige och i sig
              en viktig resurs för Sverige och Sveriges utveckling.
            </seg>
          </u>
          <note type="speaker">
            Anf. 10 SVEN BERGSTRÖM (c):
          </note>
          <u>
            <seg>
              Fru talman! Jag väljer att ta fasta på det positiva som miljöministern
              säger, nämligen att hon har stort förtroende för regionala och
              lokala beslutsfattare och att det finns orimliga regionala skillnader
              i dag. Det är det som jag har velat påpeka i interpellationen.
              Det är för många människor stötande att det går att bygga så oerhört
              nära vattnet i storstadsområdena med mycket tätare befolkning
              än vad vi kan göra i Gävleborg och i Hälsingland där det finns
              gott om sjöar och vattendrag men där man är stenhård med tillämpningen.
            </seg>
          </u>
          <u>
            <seg>
              Att det är så många dispenser, miljöministern, kan bero på att
              man upplever att regelverket inte är rimligt i dag. Det är en
              signal om att det är hög tid att göra den översyn som är på gång.
              Den välkomnar jag.
            </seg>
          </u>
          <u>
            <seg>
              Jag tycker dock att Ulrica Messing var tydligare än vad miljöministern
              nu är när Ulrica Messing i sitt svar till mig för några veckor
              sedan sade att det finns skäl för oss att framför allt vid många
              av insjöarna i vårt land vara mer generösa än i dag. Jag undrar
              om miljöministern kan ställa sig bakom det uttalandet. Det är
              precis vad det handlar om. Med så många sjöar och vattendrag kan
              vi inte ha en fyrkantig lagstiftning som tillämpas stelbent.
            </seg>
          </u>
          <u>
            <seg>
              En annan sak i sammanhanget är att det har gått en budkavle i
              framför allt Mellansverige och norra Sverige. Kommunalråd efter
              kommunalråd har ställt sig bakom kravet på en flexiblare tillämpning
              av strandskyddet därför att man i dag upplever det som alltför
              stelbent och fyrkantigt. Jag är säker på att miljöministern har
              tagit del av hur många socialdemokratiska kommunalråd som tycker
              att det är en orimlig ordning vi har i dag.
            </seg>
          </u>
          <u>
            <seg>
              Jag vet inte om jag ska debattera med andra debattörer här, men
              Harald Nordlund jämför med tsunamivågen. Där går han väl ändå
              lite väl långt. Försäkringsbedömningar måste alltid försäkringsbolagen
              göra i olika sammanhang. Självklart ska man vara noggrann med
              detta så att man inte hamnar i situationer som gör att man får
              skador av vatten.
            </seg>
          </u>
          <note type="speaker">
            Anf. 11 Statsrådet LENA SOMMESTAD (s):
          </note>
          <u>
            <seg>
              Fru talman! Låt mig svara Harald Nordlund när det gäller översvämningsrisker.
            </seg>
          </u>
          <u>
            <seg>
              Översvämningsriskerna är en viktig faktor som vi bör ha med oss
              när vi beaktar strandskyddet. Jag såg själv i somras när jag var
              i Småland en hel del översvämmade permanenthus och sommarstugor.
              Det var hus byggda nära stranden.
            </seg>
          </u>
          <u>
            <seg>
              I vissa delar av landet har det här redan uppmärksammats och
              man är betydligt försiktigare. Regelverk kring detta finns i plan-
              och bygglagen. Man ska ta hänsyn till översvämningsrisker. Vi
              tar inte särskilt upp den frågan när det gäller strandskyddslagstiftningen,
              men den finns givetvis med som en viktig del.
            </seg>
          </u>
          <u>
            <seg>
              Som avslutande ord vill jag påminna om alla möjligheter vi har
              att utnyttja strandskyddet som en positiv resurs. Att bygga attraktivt
              i strandnära lägen, att kunna bo nära stränder är attraktivt för
              många. Som jag ser det finns det många möjligheter att bygga attraktivt
              strandnära också utanför strandskyddat område, inte minst om det
              finns en hundrametersgräns, som vi var inne på i början. Det är
              viktigt vid dispensgivning eller upphävande av strandskydd att
              lämna en remsa öppen. Ju fler som kan komma till våra stränder
              desto bättre. Om vi bygger nära stränderna, om vi privatiserar
              våra stränder, som har skett i många andra länder, stänger vi
              också många människor ute.
            </seg>
          </u>
          <u>
            <seg>
              Låt oss också tänka på hur vi kan bygga attraktivt och sjönära,
              havsnära, men att göra det så att strandzonen lämnas öppen för
              många människor att ta del av. Om vi lämnar strandzonen öppen
              värnar vi bland annat om naturen, djur och växtliv, där strandzonen
              är en så viktig bit i vår biologiska mångfald, men vi har också
              en handlingsfrihet för kommande generationer. Låt oss inte bygga
              igen stränderna. Låt oss inte få debatten att tippa över åt andra
              hållet. Jag förstår att många vill ha en större flexibilitet,
              men vi ska också komma ihåg vilka värden vi har värnat och bevarat
              i Sverige tack vare vårt strandskydd.
            </seg>
          </u>
          <note>
            Överläggningen var härmed avslutad.
          </note>
          <note>
            3 § Svar på interpellation 2004/05:358 om skydd mot diskriminering
            vid föräldraledighet
          </note>
          <note type="speaker">
            Anf. 12 Statsrådet HANS KARLSSON (s):
          </note>
          <u>
            <seg>
              Fru talman! Torsten Lindström har frågat statsrådet Jens Orback
              vilka åtgärder han avser att vidta för att föräldralediga inte
              ska diskrimineras på arbetsmarknaden och för att föräldraskapet
              ska ses som ett meritvärde även på arbetsmarknaden. Som minister
              ansvarig för arbetslivspolitiken ankommer det på mig att svara
              på Torsten Lindströms frågor.
            </seg>
          </u>
          <note>
            Frågan om att stärka föräldralediga arbetstagares ställning på
            arbetsmarknaden prioriteras högt i regeringens arbete. I regeringsförklaringen
            den 14 september 2004 anges att ledighet enligt föräldraledighetslagen
            inte ska kunna användas som uppsägningstid. Denna fråga ingår
            också i den överenskommelse som träffades mellan regeringen och
            samarbetspartierna hösten 2002, den så kallade 121-punktsöverenskommelsen.
          </note>
          <u>
            <seg>
              I dag gäller enligt jämställdhetslagen att en gravid arbetstagare
              eller arbetssökande inte får missgynnas av skäl som har samband
              med graviditeten. I ett sådant fall gör sig nämligen arbetsgivaren
              enligt EG-domstolens praxis skyldig till diskriminering på grund
              av kön eftersom bara kvinnor kan vara gravida. Ett visst skydd
              för föräldralediga, såväl kvinnor som män, finns också i föräldraledighetslagen,
              till exempel i fråga om uppsägningar och försämrade arbetsvillkor.
              I dessa fall krävs dock att missgynnandet närmast uteslutande
              beror på föräldraledigheten för att det ska vara otillåtet.
            </seg>
          </u>
          <u>
            <seg>
              I betänkandet Hållfast arbetsrätt för ett föränderligt arbetsliv
              konstaterar Arbetslivsinstitutet att det nuvarande skyddet i föräldraledighetslagen
              visat sig vara alltför svagt och föreslår att ett skydd införs
              för föräldralediga som motsvarar det som gäller för gravida arbetstagare.
              Det skulle alltså vara nog att ett missgynnande har något som
              helst samband med föräldraledigheten för att det skulle vara att
              anse som otillåtet. Vidare föreslås att uppsägningstiden för en
              arbetstagare som är föräldraledig inte ska börja löpa förrän arbetstagaren
              till någon del har återupptagit sitt arbete.
            </seg>
          </u>
          <note>
            Arbetslivsinstitutets förslag i dessa delar bereds för närvarande
            inom Regeringskansliet, och regeringen har ambitionen att presentera
            förslag angående ett förstärkt skydd för föräldralediga arbetstagare.
          </note>
          <note type="speaker">
            Anf. 13 TORSTEN LINDSTRÖM (kd):
          </note>
          <u>
            <seg>
              Fru talman! Låt mig först tacka statsrådet Hans Karlsson för
              svaret på min interpellation.
            </seg>
          </u>
          <u>
            <seg>
              Barnen är framtiden. Det förtjänar att sägas liksom att familjen
              är den grundläggande gemenskapen i samhället, ja, grunden för
              hela samhället. Det är den lilla gemenskap där barn ska få känna
              sig trygga, bekräftade, älskade, sedda och där de ska få tid.
              Både för barn och föräldrar är familjen den viktigaste gemenskapen.
              Därför har vi kristdemokrater en rad förslag för att ge familjer
              mer makt, för att flytta makten från politikers sammanträdesbord
              till föräldrars och familjers köksbord. Samhället ska göra sitt
              yttersta för att stödja familjerna och föräldrarna i deras föräldraskap.
              Därför föreslår vi en mix av åtgärder med förbättrad föräldraförsäkring,
              barndagar som tar vid när föräldraförsäkringen är slut, vårdnadsbidrag
              och mycket mer för att på allra bästa sätt kunna stödja familjers
              olika val.
            </seg>
          </u>
          <u>
            <seg>
              Familjerna ska få mer makt, inflytande, valfrihet och mångfald
              än i Socialdemokraternas Sverige. Barn ska välkomnas av det omgivande
              samhället. Då fordras en hel del. Kvinnor som blir gravida ska
              kunna känna en trygghet i att graviditeten inte betraktas som
              ett hinder på arbetsmarknaden. Trots det som borde vara självklart
              har antalet anmälningar till JämO om misstänkt diskriminering
              i samband med graviditet och föräldraskap ökat. Alla typer av
              hinder eller diskriminering som män eller kvinnor riskerar att
              utsättas för under tiden för graviditet, föräldraledighet eller
              efter återvändandet till arbete måste bekämpas.
            </seg>
          </u>
          <u>
            <seg>
              I en modern familjepolitik med fokus på barnen som vi kristdemokrater
              vill se ingår naturligt att underlätta för både pappor och mammor
              att kombinera föräldraskap och arbetsliv. Det är svårt i dag.
              Fyra av tio föräldrar anser att det är mycket eller ganska svårt
              att kombinera arbetsliv och föräldraskap. Det kan inte accepteras
              i ett modernt samhälle där föräldraskap borde premieras lika självklart
              som föräldrars valfrihet och mångfald i familjepolitiken och barnomsorgen.
            </seg>
          </u>
          <u>
            <seg>
              Av jämställdhetslagen framgår att arbetsgivare ska uppmuntra
              föräldraledighet och underlätta den. Det är en generell bestämmelse,
              och sanktionsmöjligheter saknas. I utredningen Hållfast arbetsrätt
              för ett föränderligt arbetsliv har det föreslagits konkreta åtgärder,
              både ett förbud mot diskriminering av föräldralediga som införs
              i föräldraledighetslagen och att uppsägning på grund av arbetsbrist
              av anställd som är helt föräldraledig först ska börja löpa när
              arbetstagaren helt eller delvis återupptagit sitt arbete. Det
              är förslag som vi kristdemokrater står bakom.
            </seg>
          </u>
          <u>
            <seg>
              I sitt svar här i kammaren säger statsrådet att en beredning
              pågår om detta och att regeringen har ambitionen att presentera
              förslag. Så svarar många statsråd. Sedan vet vi aldrig vad som
              händer.
            </seg>
          </u>
          <u>
            <seg>
              Frågan är, fru talman, om Hans Karlsson kan klargöra regeringens
              ståndpunkt och ge klara svar om huruvida regeringen avser att
              lägga fram förslag så att föräldralediga kan känna sig säkra på
              att slippa bli diskriminerade. Eftersom Hans Karlsson faktiskt
              inte med ett enda ord nämnde den andra frågan i interpellationen,
              nämligen frågan om meritering på arbetsmarknaden, vore det intressant
              att höra statsrådet svara på hur regeringen egentligen ser på
              föräldraskap. Är det något värdefullt på arbetsmarknaden? Är det
              något som ska premieras? I så fall, hur tänker regeringen se till
              att det blir så?
            </seg>
          </u>
          <note type="speaker">
            Anf. 14 Statsrådet HANS KARLSSON (s):
          </note>
          <u>
            <seg>
              Fru talman! Det är trevligt att Kristdemokraterna börjar pigga
              på sig i jämställdhetsfrågorna och föra fram lite konstruktiva
              idéer. I den fråga som tas upp i interpellationen har vi uppenbarligen
              inga delade meningar. Vi vill förstärka föräldrarollen på arbetsmarknaden,
              motverka missgynnande, och vi vill förändra visstidsanställningarna.
              Det kommer vi att lägga förslag om. Det tillhör statsrådens uppgift
              att inte lägga fram ett förslag till riksdagen förrän förslaget
              är utarbetat som en proposition så att riksdagens ledamöter kan
              behandla det på ett seriöst sätt. Det kommer, kan jag lova.
            </seg>
          </u>
          <u>
            <seg>
              Däremot är det lite intressant att det förslag som vi är överens
              om, att förändra i Las och motverka missgynnande, är en del i
              en motion som Kristdemokraterna har väckt i riksdagen. Den motionen
              innehåller sammanlagt fyra delar. Det här är den ena. De andra
              tre handlar alla om att försvaga löntagarnas ställning på arbetsmarknaden.
              Det handlar om att försämra turordningen, att införa arbetsgivarens
              rätt att själv få undanta två personer på hela arbetsmarknaden.
              Det innehåller inskränkningar av konflikträtten i form av införande
              av proportionalitetsprincip så att man ska kunna ifrågasätta fackliga
              stridsåtgärder förbjuda sympatiåtgärder, säger Kristdemokraterna.
              Det är inga bra förslag som gynnar vare sig föräldrar eller kvinnor
              på arbetsmarknaden, tvärtom. Hur i hela världen ska anställda
              i tvätterier utan sympatiåtgärder någonsin kunna få vettiga anställningsförhållanden?
              Om inte metallarna, civilingenjörer och andra hjälper till med
              sympatiåtgärder när de behöver förbättra anställningsvillkoren
              lär de inte få något. Detsamma gäller för övrigt städsektorn.
              Man kan ta fram flera typiska kvinnodominerade områden.
            </seg>
          </u>
          <u>
            <seg>
              Det är ett steg framåt, och det är hundra steg bakåt. Det är
              Kristdemokraternas jämställdhetspolitik enligt den motion som
              berör arbetsmarknadsfrågorna och som har väckts här i riksdagen.
            </seg>
          </u>
          <u>
            <seg>
              Jag ska inte gå vidare med konfliktreglerna, för det kanske inte
              var det den här debatten handlade om. Men när det gäller turordningsreglerna
              vill ni införa två undantag från turordningen på hela arbetsmarknaden.
              Arbetsgivaren ska själv kunna välja ut vem som ska få sluta när
              det blir arbetsbrist, inte den som kom sist in utan den som arbetsgivaren
              tycker ska bli av med jobbet bara tycker. Arbetsgivaren behöver
              inte ange något skäl, bara bestämma att du får stanna kvar, och
              du får sluta.
            </seg>
          </u>
          <u>
            <seg>
              Det är precis det som fackförbundet HTF har bedrivit en stenhård
              kampanj emot genom att vilja avskaffa den undantagsregel i små
              företag som gäller i dag. Det svar till HTF, Handelstjänstemannaförbundet,
              som kd ger är inte att vi ska avskaffa regeln av omtanke om föräldralediga,
              gravida och andra som missgynnas av detta. Svaret är att vi ska
              införa den på hela arbetsmarknaden. Alla ska omfattas av denna
              djupt diskriminerande turordningsregel som kommer att bli följden.
              Förklara det, Torsten Lindström!
            </seg>
          </u>
          <note type="speaker">
            Anf. 15 TORSTEN LINDSTRÖM (kd):
          </note>
          <u>
            <seg>
              Fru talman! Efter denna litania vill jag ta vara på något positivt,
              nämligen att statsrådet förefaller vara överens med oss kristdemokrater
              om att det är viktigt att förändra lagstiftningen så att föräldralediga
              får ett ordentligt skydd gentemot diskriminering. Det är något
              positivt. Jag ser fram emot att få de förslagen på riksdagens
              bord, så att det inte i likhet med en del andra ambitioner förblir
              just bara ambitioner och vackra ord. Det är ju hög tid nu att
              komma med de här förslagen till riksdagen efter att EU:s ministerråd
              enats om att på olika sätt stärka situationen för föräldralediga.
              Det är dags att leverera, Hans Karlsson. Kom tillbaks med ett
              förslag till riksdagen så snart som möjligt så att vi kan diskutera
              närmare hur det kan gå till!
            </seg>
          </u>
          <u>
            <seg>
              Det är viktigt för oss kristdemokrater, lika viktigt som det
              är för oss för vi är nämligen konsekventa att se till att familjer
              får valfrihet, trygghet, mångfald och de allra bästa möjligheterna
              att hitta de bästa lösningarna för sina egna barn, oavsett hur
              familjen ser ut, oavsett hur arbetssituationen ser ut, oavsett
              hur hela livssituationen ser ut. Vi vill stödja familjerna.
            </seg>
          </u>
          <u>
            <seg>
              Vi vill uppgradera föräldraskapet konsekvent på sektor efter
              sektor i hela samhället just därför att vi ser familjen som den
              grundläggande basen i samhället. Här finns det en skillnad mellan
              kristdemokrater och de mer överförmyndaraktiga socialdemokrater
              och socialister som i stället ser familjen som något ont och fientligt
              som ska bekämpas på alla möjliga olika sätt.
            </seg>
          </u>
          <u>
            <seg>
              Vi kristdemokrater vill stödja människor när det gäller att få
              ihop livspusslet, att slippa trasas sönder av stressen på arbetsmarknaden,
              i familjeliv, privatliv och socialt liv. Vi kristdemokrater vill
              uppgradera familjen. I det avseendet har Hans Karlsson en hel
              del kvar att göra.
            </seg>
          </u>
          <u>
            <seg>
              Fru talman! Sedan är det tydligt att i stället för att svara
              på den andra frågan som jag har ställt i interpellationen och
              också upprepat i mitt muntliga svar väljer Hans Karlsson att göra
              något allmänt generellt utfall. Kan det synas tydligare hur LO
              har makt över den svenska regeringen på ett sätt som inget annat
              särintresse har, inte bara finansiellt till det socialdemokratiska
              partiet utan till och med personifierat och rakt in i denna debatt.
              Det är otroligt oroväckande.
            </seg>
          </u>
          <u>
            <seg>
              Jag hoppas verkligen, Hans Karlsson, att vi så småningom får
              ett tillfälle att diskutera frågorna hur vi ska få en trygg situation
              för medarbetare i samhället i kombination med goda förutsättningar
              för företagande, utveckling och välfärdsbyggande utan att vi ska
              behöva dra in detta i denna debatt.
            </seg>
          </u>
          <u>
            <seg>
              Fru talman! Jag ber att få återkomma till syftet med denna debatt.
              Den första delen har vi klarat av. Den andra delen har Hans Karlsson
              fortfarande, trots att han har haft två tillfällen, inte sagt
              ett enda ord om, nämligen om föräldraskap är viktigt och om det
              ska anses vara meriterande och i så fall vad vi kan göra för att
              stärka föräldrars situation på arbetsmarknaden.
            </seg>
          </u>
          <u>
            <seg>
              Jag är för min del övertygad om att den något yngre generationen
              både killar och tjejer är enig om att det är viktigt med familjen
              och föräldraskap. Vi vill kunna kombinera föräldraskap med ett
              deltagande på arbetsmarknaden. Vi vill kunna hitta bra lösningar
              för familjer och barn samtidigt som man ska kunna finnas på arbetsmarknaden.
              Då är det självklart att föräldraskap ska vara någonting positivt,
              någonting som är meriterande.
            </seg>
          </u>
          <u>
            <seg>
              I dag är det ju precis tvärtom. Föräldrar blir inte bara diskriminerade,
              utan de riskerar också att halka efter. Det gäller både tjejer
              och killar, kanske tyvärr mer tjejer än killar. Föräldraskapet
              kan bli en black om foten, och det är paradoxalt i ett samhälle
              som ändå borde vara både barnvänligt och familjevänligt. Säg någonting,
              Hans Karlsson, om interpellationens andra fråga!
            </seg>
          </u>
          <note type="speaker">
            Anf. 16 Statsrådet HANS KARLSSON (s):
          </note>
          <u>
            <seg>
              Fru talman! Interpellationens andra fråga besvarar jag med ja.
              Föräldrarollen ska vara meriterande. Vi ska stärka föräldrarnas
              situation på arbetsmarknaden.
            </seg>
          </u>
          <u>
            <seg>
              Det går bra att kritisera mig och regeringen för att det går
              för sakta, det kan mycket väl göras. Men det som inte duger är
              om man som Kristdemokraterna vill framstå som förbättrarnas parti
              för de anställda, föräldralediga och gravida när det i själva
              verket är tvärtom. Att vi inte förbättrar i tillräckligt snabb
              takt kan vi kritiseras för, men när det parti som vill försämra
              kritiserar, då blir det ihåligt. Och det är precis det ni gör.
              Det är ingen litania, Torsten Lindström.
            </seg>
          </u>
          <u>
            <seg>
              Ni föreslår regler som kommer att slå undan fötterna på massor
              av föräldralediga och för kvinnor som är gravida, eller som arbetsgivaren
              misstänker kommer att bli gravida, så snart det blir en arbetsbristsituation.
              Det är ju de som godtyckligt åker ut först. Det vill ni öppna
              för. Vi vill förbättra reglerna och behålla de nuvarande turordningsreglerna.
              Vi vill avskaffa undantaget i turordningen, och vi vill förstärka
              föräldrarollen genom det förslag som vi avser att lägga på riksdagens
              bord.
            </seg>
          </u>
          <u>
            <seg>
              Ni säger precis tvärtom. Ni vill förbättra lite grann, men ni
              vill införa en godtycklig rätt för arbetsgivaren att fälla avgörandet.
              Det är mammorna och papporna som åker dit när arbetsgivaren själv
              får avgöra utan ett regelverk.
            </seg>
          </u>
          <u>
            <seg>
              De exempel som fackförbundet HTF HTF har haft hög profil i det
              här avseendet, och jag återkommer till det har redovisat är just
              en konsekvens av den fria rätten för arbetsgivare att undanta
              två anställda vid uppsägning. HTF redovisar det ena fallet efter
              det andra för mig där kvinnor har blivit utan fortsatt anställning
              eller har blivit uppsagda när de har blivit gravida. När Kristdemokraterna
              vill införa samma regel för hela arbetsmarknaden blir det ju inte
              bättre. Det kommer att bli sämre.
            </seg>
          </u>
          <u>
            <seg>
              Lyssna på detta, Torsten Lindström! När en mamma kommer hem och
              sätter sig vid köksbordet med sina barn och talar om att hon har
              blivit uppsagd och av med jobbet är det en väldig skillnad om
              mamman kan säga: Det berodde inte på att jag var sämre än de andra
              eller inte på att jag har barn, utan det berodde på att jag var
              sist anställd.
            </seg>
          </u>
          <u>
            <seg>
              Med dagens regler utan sådana undantag kan varje förälder säga
              till sina barn: Jag är inte sämre än de andra därför att jag har
              förlorat jobbet, utan jag miste jobbet därför att jag var sist
              anställd. Man kan bära sin arbetslöshet, om inte med stolthet
              så i varje fall med rak rygg när man är ute på torget på lördagen.
              Man behöver inte bli betraktad som en som inte dög, utan man blir
              betraktad som en som hade oturen att vara sist anställd. Det har
              en väldig betydelse när man ska söka nästa jobb. Det har en väldig
              betydelse för att man ska orka med sin arbetslöshet om man har
              blivit utvald till arbetslöshet eller om man har blivit arbetslös
              på grund av att man var sist anställd.
            </seg>
          </u>
          <u>
            <seg>
              Nu vill ni införa en möjlighet och en rätt för arbetsgivarna
              att i ännu högre grad göra dessa godtyckliga urval. Ni har sagt
              att ni ska regera ihop med ett parti som bara för tre dagar sedan
              föreslog att man ska avskaffa turordningsreglerna på arbetsmarknaden
              helt och hållet. Hur kommer det att bli? Kommer ni att tillåta
              det eller kommer det att bli Kristdemokraternas lite mindre ingripande,
              men alldeles förödande förslag som ska gälla?
            </seg>
          </u>
          <note type="speaker">
            Anf. 17 TORSTEN LINDSTRÖM (kd):
          </note>
          <u>
            <seg>
              Fru talman! Förstärka föräldrarollen, lovar Hans Karlsson. Det
              var ett citat som ska bevaras. Det brukar vi ju inte höra från
              den socialdemokratiska regeringen som tvärtom gör allt vad den
              kan för att underminera föräldrar och familjer, för att med hjälp
              av en obehaglig häxbrygd av piskor och morötter göra det svårare
              för småbarnsföräldrar att få ihop livspusslet. Förstärka föräldrarollen
              tänk, om vi kunde höra det från fler socialdemokratiska ministrar.
            </seg>
          </u>
          <u>
            <seg>
              Tänk, om Hans Karlsson kunde sluta att prata om vad som skulle
              kunna hända och i stället pratade om det som är verkligheten i
              dag. Den mamma som du beskriver, som kommer hem till köksbordet,
              det är dagens verklighet i dagens socialdemokratiska Sverige på
              grund av att regeringen inte fixar att lägga fram de förslag som
              krävs.
            </seg>
          </u>
          <u>
            <seg>
              Sluta att prata om framtiden eller hota med det ena eller andra.
              Ta itu med dagens verklighet! Det är ju därför som vi har statsråd.
              Vi har en regering för att den ska regera och för att lägga fram
              förslag och inte bara fladdra i väg i någonting annat.
            </seg>
          </u>
          <u>
            <seg>
              Fru talman! Sedan svarade inte Hans Karlsson och nu säger jag
              det för tredje gången på min fråga i interpellationen. Han sade
              att han skulle göra någonting, men jag har frågat vilka åtgärder
              han tänker vidta för att föräldraskapet ska ses som ett meritvärde
              på arbetsmarknaden. Vilka åtgärder? Nämn en, två och gärna fler
              så att vi får se ifall regeringen klarar av att verkligen bidra
              till ett samhälle där föräldraskap är någonting positivt, där
              familjerna får stöd och inte bara till ett samhälle där det hotas
              med tvångsfördelning av föräldraförsäkring, kvotering eller någonting
              annat som socialister tycker passar alla. Kom med något konkret
              förslag och svara på frågan i den sista repliken, statsrådet,
              så ska vi bedöma det svaret!
            </seg>
          </u>
          <u>
            <seg>
              Fru talman! Vi behöver ett mer familjevänligt samhälle, en föräldravänlig
              arbetsmarknad. Statsrådet har en bit kvar för att kunna leverera
              någonting i den frågan.
            </seg>
          </u>
          <note type="speaker">
            Anf. 18 Statsrådet HANS KARLSSON (s):
          </note>
          <u>
            <seg>
              Fru talman! Debatt är bland annat att jämföra förslag. Det gör
              jag i den här debatten. Jag ställer de förslag som vi har mot
              de förslag som Torsten Lindström och Kristdemokraterna har. Jag
              tycker att våra är bättre.
            </seg>
          </u>
          <u>
            <seg>
              Torsten Lindström vill inte ens visa upp alla förslag som Kristdemokraterna
              har. Han vill inte visa att den motion som han väljer ut en fjärdedel
              av också innehåller tre fjärdedelar som är ett steg bakåt för
              jämställdheten för föräldrar på arbetsplatsen.
            </seg>
          </u>
          <u>
            <seg>
              Nu har vi haft den här debatten. Jag har kunnat se och höra hur
              Kristdemokraterna ser på arbetsrättsfrågorna i kombination med
              jämställdhetsproblematiken. Någonting kommer det väl att bli av
              den alliansdiskussion som ni har inom borgerligheten, någonting
              av det som jag har räknat upp, som är Kristdemokraternas förslag,
              eller någonting annat som är något annat partis förslag. Det ligger
              i demokratins innebörd. Vad det blir vet vi inte riktigt. Men
              på arbetsrättsområdet börjar menyn bli rätt tydlig: ganska dramatiskt
              sänkta ersättningsnivåer, borttagna turordningsregler, inskränkningar
              i LAS, försämrade konfliktregler. Någonting av det där blir det,
              kanske inte allt, eller så blir det kompromisser. Blir det Kristdemokraternas
              försämring av konflikträtten som kommer att lanseras? Är det er
              ingång i den interna diskussionen, nu när Moderaterna börjar tona
              ned sig som högerparti på arbetsmarknadsområdet? Är det Kristdemokraterna
              som kommer att ta över den rollen? Vi får se.
            </seg>
          </u>
          <note>
            Överläggningen var härmed avslutad.
          </note>
          <note>
            4 § Svar på interpellationerna 2004/05:395 och 400 om kvinnors
            sjukskrivningar
          </note>
          <note type="speaker">
            Anf. 19 Statsrådet HANS KARLSSON (s):
          </note>
          <u>
            <seg>
              Fru talman! Gudrun Schyman har frågat mig vilka åtgärder jag
              avser att vidta med anledning av analysen att grunden till kvinnors
              sjukskrivning hänger samman med rådande könsmaktsordning, vilka
              förändringar jag avser att vidta för att försvaga och bryta ned
              denna könsmaktsordning samt vad jag anser som den enskilt viktigaste
              frågan för att undvika en fortsatt ökning av kvinnors sjukskrivning.
            </seg>
          </u>
          <note>
            Kvinnors sjukskrivning och förtidspensionering har ökat kraftigt
            under de senaste 25 åren. Orsakerna och förklaringarna till skillnader
            i hälsa och sjuklighet mellan kvinnor och män är komplexa. År
            2003 svarade kvinnor för 63 % och män för 37 % av antalet dagar
            då sjukpenning betalades ut från sjukförsäkringen. Kvinnors sjukskrivningsperioder
            var i genomsnitt längre än mäns. Sjuktalet, som anger antal dagar
            då sjukpenning utbetalats per försäkrad person och år, var nästan
            dubbelt så högt för kvinnor som för män.
          </note>
          <u>
            <seg>
              Det dåvarande Riksförsäkringsverket har i en sammanställning
              av kunskapsläget om orsakerna till skillnader i sjukskrivningsmönster
              mellan kvinnor och män lyft fram tre viktiga förklaringsfaktorer
              till könsskillnaderna: graviditetsrelaterad sjukskrivning, generellt
              sämre arbetsförhållanden för kvinnor och sämre möjligheter för
              kvinnor till arbetslivsinriktad rehabilitering. Flera studier
              pekar på att män får bättre stöd av arbetsgivaren än kvinnor i
              rehabiliteringsarbetet. Män arbetar dessutom i större utsträckning
              på arbetsplatser där det är lättare att anpassa arbetsmiljö och
              arbetsuppgifter. Jag ser mycket allvarligt på dessa skillnader
              när det gäller rehabiliteringsmöjligheter för kvinnor jämfört
              med män. Arbetsgivarna måste i större utsträckning ta sitt ansvar
              för att rehabilitera sina sjukskrivna. En viktig åtgärd i denna
              riktning har varit att arbetsgivare har givits ökade ekonomiska
              incitament för förebyggande arbetsmiljöarbete och rehabilitering
              av sjukskrivna anställda. Vi kommer att följa upp åtgärden noggrant.
              I uppföljningen och den efterföljande utvärderingen kommer vi
              att särskilt uppmärksamma effekterna för kvinnors situation. Regeringen
              ska även tillsätta en utredare med uppdrag att se över arbetsgivarnas
              rehabiliteringsansvar. I det arbetet ska bland annat jämställdhetsperspektivet
              beaktas. Utredningen är snart färdig att tillsättas.
            </seg>
          </u>
          <u>
            <seg>
              Riksförsäkringsverket bedriver sedan 1997 ett aktivt genderarbete
              inom sin verksamhet för socialförsäkringen. Försäkringskassan
              följer en fastställd handlingsplan för att säkerställa att jämställdhetsfrågorna
              ska vara en integrerad del av Försäkringskassans verksamhet. Vidare
              har Försäkringskassan av regeringen fått i uppdrag att genomföra
              en analys ur ett könsperspektiv av de berörda politikområdena
              ersättning vid arbetsoförmåga, ekonomisk familjepolitik och ekonomisk
              äldrepolitik. Det övergripande syftet är att identifiera jämställdhetsproblem
              inom socialförsäkringen samt föreslå dels hur dessa problem ska
              åtgärdas och dels föreslå mål och indikatorer för detta arbete.
              Uppdraget ska redovisas den 15 april i år. Inom ramen för uppdraget
              har det bland annat genomförts en utbildning för berörda handläggare
              i könskonsekvensanalys. De mål som myndigheten presenterar kommer
              att ligga till grund för gendermål i budgetpropositionen för 2006.
            </seg>
          </u>
          <u>
            <seg>
              Jag kommer också att medverka till att det införs ett aktivt
              könsperspektiv inom Försäkringskassans arbete med sjukskrivning
              och rehabilitering.
            </seg>
          </u>
          <u>
            <seg>
              De senaste två årens utveckling visar trots allt på en glädjande
              utveckling; regeringens satsningar inom ohälsoområdet har fått
              genomslag allt färre personer är sjukskrivna. När det gäller inflödet
              av nya sjukfall är vi nere på 1997 års rekordlåga nivåer, och
              ohälsotalet totalt sett minskar. Från januari 2003 till januari
              2005 har sjukfrånvaron räknat i sjukpenningdagar minskat med 24
              %. Denna positiva utveckling avser kvinnors sjukfrånvaro i motsvarande
              utsträckning som mäns. Det är alltså inte proportionellt sett
              flera kvinnor som blir friskare, utan minskningen i sjukfrånvaro
              är lika bland kvinnor och män. Men givetvis nöjer sig inte regeringen
              med detta utan kommer även fortsättningsvis genom olika åtgärder
              att arbeta mot målet om en halverad sjukfrånvaro till 2008.
            </seg>
          </u>
          <note>
            Anf. 20 GUDRUN SCHYMAN (-):
          </note>
          <u>
            <seg>
              Fru talman! Jag ska börja med att vara artig och tacka för svaret,
              men sedan går jag genast över till att klaga på att jag inte har
              fått några svar på mina frågor. Jag har inte fått några svar över
              huvud taget, tycker jag.
            </seg>
          </u>
          <u>
            <seg>
              Jag har inte tagit upp sjukskrivningsproblematiken i allmänhet,
              utan jag har tagit upp situationen för kvinnor i synnerhet. Det
              har jag gjort utifrån att vi numera har rätt mycket kunskap om
              hur det ser ut. Och det jag får till svar är ytterligare utredningar
              för att komma fram till ytterligare kunskap. Någon gång måste
              ju situationen vara den att regeringen också vågar ta konsekvenserna
              av den kunskap som finns. Jag kan inte se att det är kunskapsbrist
              som är det stora problemet i dag. Vi har väl dokumenterat på många
              olika sätt hur det ser ut.
            </seg>
          </u>
          <u>
            <seg>
              En av anledningarna till att jag har tagit upp frågan är Riksförsäkringsverkets
              årsbok 2004 som tar sikte på just kvinnor, män och sjukfrånvaron.
              Jag antar att statsrådet har läst den. Och jag antar att statsrådet
              har läst vad som står i inledningen som generaldirektören Anna
              Hedborg har skrivit: Skillnaderna i kvinnors och mäns sjukskrivningsmönster
              kan förstås utifrån den rådande könsordningen. Kvinnor får betala
              ett högt pris för den bristande jämställdheten i familjen och
              i arbetslivet genom nedsatt hälsa, sjukskrivningar, förtidspensioneringar
              och så vidare. Det visar sig också att de aktörer i samhället
              som skulle hjälpa till i själva verket inte gör det utan snarare
              förstärker normen om kvinnors underordning.
            </seg>
          </u>
          <u>
            <seg>
              Detta är ju en kunskap som finns, och utifrån den kunskapen har
              jag ställt frågor.
            </seg>
          </u>
          <u>
            <seg>
              Den första frågan är om statsrådet delar analysen att den patriarkala
              maktordningen är en viktig grund i kvinnors sjukskrivning och
              kvinnors högre ohälsotal. Den har jag inte fått svar på.
            </seg>
          </u>
          <u>
            <seg>
              Den andra frågan är vilka förändringar inom arbetsmarknadsområdet
              statsrådet vill genomföra, förändringar som alltså tar sikte på
              att försvaga, lösa upp och till och med se till att den här maktordningen
              försvinner?
            </seg>
          </u>
          <u>
            <seg>
              Vilka specifika åtgärder kan man vidta inom arbetsmarknaden?
            </seg>
          </u>
          <u>
            <seg>
              Och den tredje frågan är: Vilken skulle vara den enskilt viktigaste
              frågan? De tre frågorna har jag ställt utifrån en rätt så gedigen
              kunskap.
            </seg>
          </u>
          <u>
            <seg>
              I går kväll hade jag anledning att diskutera med, och också lyssna
              på, Folkhälsoinstitutet. Det var en redogörelse om folkhälsan
              där man lyfte fram att den absolut enskilt viktigaste frågan för
              folkhälsan är makt och inflytande. Det går igenom i alla undersökningar
              som de har gjort. När vi då kan konstatera att vi har en ordning
              i vårt samhälle överallt i samhället och inte minst på arbetsmarknaden
              där kvinnor systematiskt är diskriminerade och underordnade och
              förvägrade samma makt och inflytande som män har, är det ytterligare
              en kunskap som visar hur destruktiv den här maktordningen är och
              hur den också resulterar i sjukskrivningar.
            </seg>
          </u>
          <u>
            <seg>
              Det är just det som jag har ställt frågor omkring. Statsrådet
              lyckas ge ett svar som faktiskt inte tar upp de här frågorna.
              Jag vill ha svar på mina tre frågor.
            </seg>
          </u>
          <note type="speaker">
            Anf. 21 KALLE LARSSON (v):
          </note>
          <u>
            <seg>
              Fru talman! Det är en intressant och viktig debatt. Det kan väl
              inledningsvis noteras att skillnaden mellan interpellantens syn
              och det perspektiv som jag kommer att anlägga är ganska ringa.
              I det avseendet finns liten anledning att titta på partibeteckningar
              i stället för på den gemensamma uppgift som jag hoppas att vi
              är tre parter här som har, nämligen att försöka utradera ojämlikheten
              i makt mellan män och kvinnor inom arbetslivet men också i samhällslivet
              i stort.
            </seg>
          </u>
          <u>
            <seg>
              Man ska nog se, trots allt, att interpellationssvaret innehåller
              en del ansatser till svar. Det är riktigt att det handlar om utredningar
              och att det ibland handlar om att se vilken effekt olika förslag
              ger. Det kan man kritisera för att det tar tid. Det är lätt och
              enkelt att göra. Lite svårare är ju, och det får jag väl ändå
              efterfråga och sedan försöka bidra med själv, att komma med förslag
              om vad som kan göras. Kritiken är lätt att formulera. Den är lätt
              att instämma i. Men vad ska vi göra? Jag tänkte, fru talman, ge
              några förslag i debatten.
            </seg>
          </u>
          <u>
            <seg>
              Det vi behöver göra är för det första att se till att vi har
              ett arbetsliv där alla får plats och en rehabilitering som inte
              bara är en allmän rehabilitering utan som är anpassad till de
              behov som kvinnor har av rehabilitering. Den hets som vi har sett
              de senaste månaderna när det gäller att jaga fuskande eller inbillat
              fuskande sjukskrivna drabbar faktiskt enligt min bedömning kvinnor
              hårdare, för det är svårare att förklara varför man är utbränd,
              trött och söndersliten av dragningar mellan privatliv och arbetsliv.
              Så låt oss för det första konstatera att vi inte ska jaga och
              hetsa sjukskrivna utan att vi i stället ska hitta ett sätt att
              få människor att komma tillbaka i arbetslivet. Kanhända kan vi
              bli överens om det.
            </seg>
          </u>
          <u>
            <seg>
              Det andra är att värna den generella välfärden som en omfördelande
              modell, att satsa på en utbyggnad av den offentliga sektorn. Den
              offentliga sektorn måste, exempelvis som andel av BNP, tillåtas
              växa. Det behöver bli fler som arbetar i offentlig sektor dels
              för att många kvinnor har en tryggad försörjning där, en möjlighet
              till egen ekonomi, dels för att det som inte görs av den offentliga
              sektorn annars i så stor utsträckning görs av kvinnor. Att ta
              hand om äldre, ta hand om barn och se till att allt det där fungerar
              är en uppgift som kvinnor, om inte det offentliga åtar sig den,
              i alltför stor utsträckning kommer att få bära. De blir dubbelarbetande,
              återigen slitna mellan alltför stora krav.
            </seg>
          </u>
          <u>
            <seg>
              Det tredje, och jag tycker att det är ett viktigt krav, är sex
              timmars arbetsdag med bibehållen lön. Det är fullt möjligt att
              genomföra. De praktiska exempel som vi har sett där man har prövat
              det har faktiskt givit positiva effekter på kvinnors och mäns
              sjukskrivningstal. Det är helt enkelt mindre slitsamt att arbeta
              kortare tid. Det har inte visat sig ha några större negativa effekter
              på produktiviteten. Man jobbar mer effektivt, bättre, den tid
              som man faktiskt tillbringar på jobbet. Det kostar lite grann
              för kommunerna. Men visst kan man tänka sig en ordning där kommunerna
              får tillbaka en del av de pengar som man på statlig nivå sparar
              genom att till exempel sjukskrivningarna minskar. Det är alltså
              ett tredje förslag.
            </seg>
          </u>
          <u>
            <seg>
              För det fjärde och här rör vi oss lite över de snäva gränser
              som ministrar har att handskas med: Varför inte i det här sammanhanget
              också nämna den delade föräldraförsäkringen? Det är nu nödvändigt
              och måste göras tydligt att män ska bära det ansvar som det innebär
              att bli förälder. Det räcker inte att veta hur man gör för att
              bli förälder. Man måste också vara beredd att bära ansvaret, halva
              ansvaret, för att ta hand om barn och för att ta hand om hemmet.
            </seg>
          </u>
          <u>
            <seg>
              Se där några konkreta förslag som jag tror att debatten skulle
              må bra av att också förhålla sig till.
            </seg>
          </u>
          <note type="speaker">
            Anf. 22 Statsrådet HANS KARLSSON (s):
          </note>
          <u>
            <seg>
              Fru talman! Jag välkomnar Kalle Larsson till den här debatten.
              Det är en illustration av att vi uppskattar att ha ett starkt
              pådrivande feministiskt vänsterparti som vi tänker fortsätta samarbeta
              med för att förbättra samhället i allmänhet och kvinnors situation
              i synnerhet.
            </seg>
          </u>
          <u>
            <seg>
              Jag tänker redovisa, Gudrun Schyman, var jag, och därmed också
              regeringen, befinner mig i de här att göra-frågorna. Vi är naturligtvis
              inte så långt framme som Gudrun Schyman skulle önska att vi var.
              Jag är alldeles övertygad om det. Men det finns inget annat än
              verkligheten. Ungefär så här är det. Jag ska redovisa detta och
              sedan också svara på en del frågor. Vi får se vad jag hinner i
              det här inlägget.
            </seg>
          </u>
          <u>
            <seg>
              Vi arbetar just nu med förslag som jag hoppas att vi samlat ska
              kunna lägga fram senare. Vi har gjort en del, men det återstår
              mycket. Den analys, de insikter och den kunskap som ligger till
              grund för de förslag som vi sitter och jobbar med nu i Regeringskansliet
              handlar om något slags förståelse för vad det egentligen var som
              hände 1997. Varför fördubblades sjukskrivningarna rent allmänt
              och kvinnors sjukskrivningar fördubblades i sig? Vad var det som
              hände? Dubbelt så många kvinnor som tidigare blev sjukskrivna.
              Vad beror det på?
            </seg>
          </u>
          <u>
            <seg>
              Vi kan fråga forskningen. Gudrun Schyman säger att vi vet mycket.
              Men vi får inte svar på detta. Beror det på att man mår bättre
              av att ha få livsuppgifter? Jag tror nämligen att dubbelarbetet
              är en väldigt viktig orsak till den här situationen med många
              kvinnor som är sjukskrivna. Jag tror att det är det. Då uppstår
              frågan: Är dubbelarbete skadligt? Det finns en del som säger att
              det är skadligt om man har många uppgifter samtidigt. Hem och
              arbete är inte lätt att förena. Det mår man inte särskilt bra
              av. Andra säger att man mår bättre av att ha många livsuppgifter.
            </seg>
          </u>
          <u>
            <seg>
              Jag hamnar i slutsatsen att jag tror att det är bra att ha många
              livsuppgifter. Men när påfrestningen blir för stor, när det blir
              för mycket, så kraschar det. Och jag tror att det är precis det
              som har hänt. Jag tror att det är för mycket av det här som har
              gjort att många kvinnor har blivit sjukskrivna.
            </seg>
          </u>
          <u>
            <seg>
              Det där visar sig också i att det inte bara är så att det är
              kvinnor som har högre sjukskrivningstal. Det är bland kvinnorna
              ensamstående kvinnor som har de allra högsta sjukskrivningstalen.
              Det är en viktig kunskap. Gudrun Schyman kanske hade den. Vi har
              fått den, och vi funderar på hur det där hänger ihop. Vad kan
              man göra? Vad gör man operativt när man får sådana kunskaper?
            </seg>
          </u>
          <u>
            <seg>
              Det är klart att detta också hör ihop med sämre villkor på arbetsmarknaden.
              Sämre välfärd, sämre ekonomi, sämre anställningsformer, sämre
              anställningstrygghet och sämre löner gör att kvinnor blir mer
              utsatta. De har i högre grad korttidsjobb och deltidsarbete. Man
              blir mer utsatt. Det ger kvinnor en mer utsatt situation och en
              skörare situation.
            </seg>
          </u>
          <u>
            <seg>
              Vi har en kunskap som är väldigt viktig, som jag ska återkomma
              till i nästa inlägg, som handlar om de diffusa diagnoserna. Dem
              försöker vi förstå hur man ska kunna komma till rätta med. Kvinnor
              får inte tydliga diagnoser, vilket leder till att man inte riktigt
              vet vad man ska göra. Det ska jag komma tillbaka till, Gudrun
              Schyman. Jag vill gärna resonera om detta med Gudrun Schyman.
            </seg>
          </u>
          <note>
            Anf. 23 GUDRUN SCHYMAN (-):
          </note>
          <u>
            <seg>
              Fru talman! Ja, det finns ett helt komplext system att resonera
              kring. Jag börjar där statsrådet slutade: Kvinnors problem är
              diffusa inom sjukvården. Kvinnor får inte diagnoser.
            </seg>
          </u>
          <u>
            <seg>
              Nej, och vad beror det på? Ja, det beror bland annat på att sjukvården
              är utvecklad utifrån män och mäns krämpor och symtom. Hela sjukvården,
              den medicinska forskningen och läkemedlen, allt detta, utgår från
              män. Mannen är norm. Mannen är människan. Kvinnan är avvikande,
              så det går det inte att göra så mycket undersökningar där. Det
              är så mycket hormoner och upp och ned, har man sagt. Men det är
              egentligen långt fler hos männen. Så är det. Det blir cirkelresonemang
              kring detta.
            </seg>
          </u>
          <u>
            <seg>
              Kvinnor far illa i dagens samhälle på arbetsmarknaden och hemma,
              och när kroppen säger ifrån är sjukvården stum. Den hör inte.
              Den ser inte. Den förstår inte. Så ser det ut.
            </seg>
          </u>
          <u>
            <seg>
              Det går alltså inte att titta på bara ett enda område. Vad jag
              egentligen tycker att regeringen borde förstå är att det här inte
              är en fråga enbart för arbetsmarknadsministern, utan det är lika
              mycket en fråga för familjeministern och för jämställdhetsministern
              ja, i princip för alla ministrar.
            </seg>
          </u>
          <u>
            <seg>
              Jag efterlyser ju ett forum också här i riksdagen där vi kan
              diskutera könsmaktsordningen hur den ser ut, vilka konsekvenser
              den får och hur vi samlat ska kunna gripa oss an det gigantiska
              men absolut nödvändiga arbetet med att rasera denna maktordning
              eftersom den ställer till med så mycket elände, särskilt för kvinnor.
              Då hänger alla de här frågorna ihop. Det handlar om makt och inflytande,
              både hemma, i samhället i stort och på jobbet. Där ligger kvinnor
              underst. Så ser det ut.
            </seg>
          </u>
          <u>
            <seg>
              Det är klart att vi kan diskutera vad som hände år 1997. Ja,
              då slog det väl ut resultatet av nedskärningar och resultatet
              av ökad stress när vi har en arbetsmarknad som kräver en närvaro
              på 140 % för att man ska kunna hänga med. Samtidigt har vi en
              tillvaro hemma som bygger på föreställningen om att vi har hemmafruar
              och att kvinnor tar det absoluta ansvaret. Kvinnor kläms mellan
              dessa ökande krav och går sönder kroppsligt och själsligt. Det
              är precis detta som är verkligheten.
            </seg>
          </u>
          <u>
            <seg>
              Jag tror att vi behöver en diskussion utifrån just kunskapen
              om könsmaktsordningen och att detta är en sammansatt fråga som
              inte låter sig delas upp och marginaliseras på det vis som regeringen
              hittills har gjort i politiken och i organiseringen av arbetet
              med att lägga ut det på olika departement. Angreppssättet kräver
              en helt annan förståelse för hur sammansatt det här problemet
              är.
            </seg>
          </u>
          <u>
            <seg>
              Det är klart att jag gärna hade sett att jag fick svar som handlade
              om bland annat de saker som Kalle Larsson tar upp; det är ju det
              som hör till arbetsmarknadens område:
            </seg>
          </u>
          <u>
            <seg>
              Varför ska inte hemtjänsten ha samma backup som de som ligger
              ute på linor och reparerar tele- och elledningar? Och varför ska
              inte hemtjänstens kvinnor få gymnastik på arbetstid så att de
              är fit for fight när de ska ut och lyfta gamla, precis som brandkåren
              får? Det här är bara några exempel. Sådana initiativ efterlyser
              jag naturligtvis.
            </seg>
          </u>
          <note type="speaker">
            Anf. 24 KALLE LARSSON (v):
          </note>
          <u>
            <seg>
              Fru talman! Gudrun Schyman efterlyser initiativ. Jag har gett
              förslag till några. Uppenbarligen instämmer Gudrun Schyman i de
              förslagen. Sedan får vi se vad Hans Karlssons svar är. Det är
              angeläget att vi blir många som driver på i de här frågorna utan
              partipolitiska spärrar. I stället gäller det att se vad som är
              viktigast att göra.
            </seg>
          </u>
          <u>
            <seg>
              Låt mig upprepa vad det handlar om: ett rymligt arbetsliv där
              alla får plats, en anpassning av rehabiliteringen också till de
              behov som kvinnor faktiskt har av rehabilitering, möjlighet att
              låta den offentliga sektorn växa i stället för att ständigt minska
              som andel av BNP och ett försvar av de generella välfärdssystemen
              något som nu är extra aktuellt eftersom nämnda Anna Hedborg ska
              se över socialförsäkringssystemet, efter pensionssystemets modell.
            </seg>
          </u>
          <u>
            <seg>
              Det är betecknande att samma sak händer nu när kvinnor börjar
              behöva socialförsäkringarna som det som hände när kvinnor kom
              in på arbetsmarknaden och började behöva pensionssystemet. Då
              är det dags att ändra därför att risken är för stor att det annars
              sker ett alltför stort uttag ur systemen. Vi delar inte den uppfattningen,
              liksom vi inte instämde i den kritik som fanns mot det tidigare
              pensionssystemet, ATP-systemet. Tvärtom ser vi det så att försäkringssystem
              och pensionssystem finns där därför att människor i en del skeden
              av livet kommer att behöva använda sig av de skattepengar man
              själv tidigare arbetat ihop för att få en jämn inkomstfördelning
              men också för att utjämna skillnader som finns mellan olika grupper
              i samhället mellan rika och fattiga och mellan män och kvinnor.
              Båda dessa utjämningar är lika angelägna för oss.
            </seg>
          </u>
          <u>
            <seg>
              Allra sist: En sak som vi ganska hastigt skulle kunna göra någonting
              åt är bedömningen av kvinnors arbetsskador. Vi vet att kvinnor
              med en del symtom inte får sina sjukdomar godkända som arbetsskador.
              Där kan vi konkret komma framåt, och ganska fort. Vad vill vi
              göra där, Hans Karlsson? Vad har du för förslag för att det ska
              bli en ändring på den punkten?
            </seg>
          </u>
          <note type="speaker">
            Anf. 25 Statsrådet HANS KARLSSON (s):
          </note>
          <u>
            <seg>
              Fru talman! Det är bra, Gudrun Schyman, att vi är överens om
              problematiken kring de diffusa diagnoserna. Men det duger inte
              att bara hålla luftiga tal om sakernas tillstånd. Man kan ju göra
              frågan till en ideologi där man inte behöver komma med konkreta
              förslag. Det här kommer inte från himmelen.
            </seg>
          </u>
          <u>
            <seg>
              När vi nu sitter och jobbar med vad vi senare ska göra är det
              till exempel fråga om hur man förbättrar och förändrar när det
              gäller dessa otydliga diagnoser som leder till långa väntetider
              och till att kvinnor sitter fast i sjukskrivningar och som till
              slut blir ett sätt att slås ut från arbetsmarknaden i stället
              för att skyndas på här. Hur gör vi det i verkligheten? Vilka förslag,
              vilka lagar och vilka förändringar vilka organisationsförändringar
              och vilka arbetsrättsliga förändringar behövs för att komma till
              rätta med detta? Det måste ju också göras, och det är precis det
              vi nu sitter med.
            </seg>
          </u>
          <u>
            <seg>
              Jag kan räkna upp olika exempel. Vi ska förändra inflytandet
              för föräldralediga. Det har betydelse. Jag kan räkna upp de försök
              vi gör med arbetstidsförkortning inte minst utifrån Vänsterpartiets
              önskemål. Detta pågår. Jag kan räkna upp alla de saker som man
              kan läsa om i tidningar och i propositionslistor och motionslistor.
              Det där är känt.
            </seg>
          </u>
          <u>
            <seg>
              För min del försökte jag gå ett steg längre. Gudrun Schyman behöver
              inte tycka det är bra eller ens hålla med. Men vi har gjort någonting.
              Vi har lyckats hitta åtgärder som faktiskt minskar sjukskrivningarna
              i allmänhet. Ändå säger jag: Det räcker inte. Det har gått åt
              mycket kraft till det. Jag har ägnat två år av mitt liv, av min
              tid, åt detta. Det har gett en del resultat, men det räcker inte.
              Vi måste gå vidare.
            </seg>
          </u>
          <u>
            <seg>
              Vi har gjort för lite. Vi har förstått för lite och vi har gjort
              för lite när det gäller kvinnors sjukskrivning i synnerhet. Där
              måste vi göra mera, och nu sitter vi och jobbar med det. Det handlar
              då om alla de saker som jag räknat upp.
            </seg>
          </u>
          <u>
            <seg>
              En insikt som vi har och som jag har fått är att det är någonting
              skumt när kvinnor får andra diagnoser än män för sina sjukdomar.
              Det där kan man göra mycket mera åt. Vi har nyligen fått svar
              både från en professor, Kristina Alexandersson, och från en myndighet,
              Socialstyrelsen, som visar på bristerna i vården. Det tar vi nu
              till oss för att sedan lägga fram förslag till förändringar. Detta
              är en del i att förbättra både livet och arbetslivet för människor
              i allmänhet och kvinnor i synnerhet.
            </seg>
          </u>
          <u>
            <seg>
              Endera dagen kommer vi att tillsätta en rehabutredning. Det är
              ingen storvulen sak. Men den ska titta på några viktiga frågor,
              bland annat frågan om varför kvinnor får en annan rehabilitering
              än män och vilka förslag till förändringar som kan behövas för
              att ändra på detta.
            </seg>
          </u>
          <u>
            <seg>
              Det är inte rimligt att det är så, men det måste läggas fram
              förslag som ska antas i denna riksdag för att det ska bli en förändring
              också i verkligheten. Det duger inte att bara önska sig, utan
              något måste göras. Det är ett hantverk, Gudrun Schyman, som ska
              göras. Vi håller på med det.
            </seg>
          </u>
          <u>
            <seg>
              Jag ska svara på en fråga. Det är bra med sådana här debatter,
              och Gudrun Schyman är viktig och bra. Det är inte lätt att svara
              på frågan: Vad är den enskilt viktigaste frågan? Jag har tänkt
              mycket på den sedan jag fick interpellationen. Men jag bestämmer
              mig för att det är att det börjar hemma, det börjar privat, det
              börjar i det egna livet. Det är delat ansvar, inte mera hjälp
              från männen utan i äkta mening delat ansvar i livet, som är startpunkten
              för ett bättre jämställt liv för kvinnor och män. Det var ett
              svar.
            </seg>
          </u>
          <note>
            Anf. 26 GUDRUN SCHYMAN (-):
          </note>
          <u>
            <seg>
              Fru talman! Jag välkomnar det svaret. Jag är överens, och då
              utgår jag från att vi är överens om att vi ska göra föräldraförsäkringen
              individuell. Det måste rimligen vara en feministisk regerings
              uppgift att se till att vi har regelverk som gynnar det som vi
              tror är viktigast. Det var en väldigt bra upplysning, och den
              tackar jag för, även om jag ska ha den debatten med en annan minister
              senare.
            </seg>
          </u>
          <u>
            <seg>
              Visst är det så, Hans Karlsson, att det är görandet som är det
              viktiga. Jag står inte här för att det är intressant att ha luftiga
              ideologiska samtal. Jag står här för att jag vet att det finns
              en verklighet där kunskapen om könsmaktsordningen och om kvinnors
              situation inte är tillräcklig på väldigt många håll. Inte bara
              inom sjukvården är kunskapen otillräcklig om vad det är för mekanismer
              som styr när det bara blir så att kvinnor inte får diagnoser,
              inte blir lyssnade på eller får sämre rehabilitering. Det finns
              en föreställning hos människor om att en del människor är viktigare
              än andra. Den föreställningen finns mycket levande hos väldigt
              många fortfarande, synen på kvinnor som mindre värda, synen på
              kvinnor på arbetsmarknaden som någonting tillfälligt. Det behövs
              inte fasta jobb, inte heltid, inte löner att leva på eftersom
              det finns en man som är huvudförsörjaren, som har det fasta jobbet
              och lönen att leva på och en arbetsmiljö som är organiserad utifrån
              att det ska vara effektivt och bra för honom.
            </seg>
          </u>
          <u>
            <seg>
              Det är inte såsom det står i interpellationssvaret, att män dessutom
              i större utsträckning är på arbetsplatser där det är lättare att
              anpassa arbetsmiljön och arbetsuppgifterna. Så är det ju inte.
              Man måste ställa frågan: Varför är inte arbetsmiljön sådan för
              kvinnor? Jo, därför att de är där tillfälligt. Kunskapen om detta
              måste regeringen också se till att föra ut. Det krävs en feministisk
              folkbildning det är min uppfattning.
            </seg>
          </u>
          <note type="speaker">
            Anf. 27 Statsrådet HANS KARLSSON (s):
          </note>
          <u>
            <seg>
              Fru talman! Jag försöker, Gudrun Schyman, hålla emot att det
              blir så att jag står här och upprepar sådant som redan är känt.
              Jag tycker att det är viktigt med rätten till heltid. Det är jätteviktigt.
              Därför har vi satt till en utredning. Det tog tid, men nu är den
              på plats. Det kommer svar snart från den utredningen. Vi ska lägga
              fram förslag om innebär att vi stärker rätten till heltid. Det
              är jätteviktigt. Vi kommer med förslag som som jag sade i förra
              interpellationsdebatten ska stärka föräldralediga och föräldrar
              i anställningen, förslag som ska förstärka rätten till tillsvidareanställning.
              Det är också viktigt. Det är en annan fråga där kvinnor är systematiskt
              missgynnade. De kommer systematiskt till korta och blir därmed,
              som Gudrun Schyman säger, betraktade som tillfälliga på arbetsmarknaden.
              Det duger inte. Vi kommer med förslag på område efter område.
              Det är känt, det vet alla.
            </seg>
          </u>
          <u>
            <seg>
              Frågan vad som är den enskilt viktigaste frågan slet jag med,
              det ska jag säga, Gudrun Schyman. Där är det några saker till.
              Varje anställd måste ha rätt att få arbetsuppgifter och kunna
              göra anspråk på en arbetsorganisation och arbetstider, inte bara
              ledigheter, som i mycket högre grad är individuellt anpassade
              och där man ser individen och individens behov i olika skeden
              av livet. Det är en annan fråga. Om hemmet är nummer ett är arbetsplatsen
              i väldigt hög grad nummer två. Sedan kan vi ta en debatt där vi
              går igenom de 14 kommande viktiga områdena. Jag ser fram emot
              det.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Svar på interpellationerna 2004/05:364, 371 och 375 om trängselskatten
          </note>
          <note type="speaker">
            Anf. 28 Finansminister PÄR NUDER (s):
          </note>
          <u>
            <seg>
              Fru talman! Carl-Erik Skårman har frågat mig vilka åtgärder jag
              avser vidta för att
            </seg>
          </u>
          <u>
            <seg>
              Carl-Erik Skårman har dessutom frågat mig om det, enligt min
              bedömning, finns flera punkter där trängselskatten föranleder
              intrång med trafikanordningar på mark inom Nationalstadsparken.
            </seg>
          </u>
          <u>
            <seg>
              Carl-Erik Skårman har vidare frågat mig vilka åtgärder jag avser
              att vidta för att
            </seg>
          </u>
          <u>
            <seg>
              Gunnar Andrén har frågat mig vilka åtgärder jag avser att vidta
              för att riksdagens anslag till försök med trängselskatt i Stockholm,
              används på för alla skattebetalare absolut bästa sätt.
            </seg>
          </u>
          <note>
            Den 4 februari 2005 beslutade Regeringsrätten att målet om överprövning
            av upphandlingen av utrustning till försöket med trängselskatt
            enligt lagen om offentlig upphandling ska prövas i sak av Kammarrätten
            i Sundsvall, och Regeringsrätten återförvisade därför målet till
            kammarrätten.
          </note>
          <u>
            <seg>
              Jag har redan i frågesvar den 16 februari 2005, som svar på fråga
              2004/05:901, anfört att regeringen avvaktar utgången i Kammarrättens
              i Sundsvall mål om överprövning av upphandlingen av utrustning
              till försöket med trängselskatt. Detta svar gäller även i dag.
            </seg>
          </u>
          <u>
            <seg>
              Vägverket har i en skrivelse den 28 december 2004 anfört att
              i arbetet med förberedelserna för försöket med trängselskatt i
              Stockholm har det framkommit bland annat att placeringen av betalstationerna
              enligt lagen om trängselskatt inte har den precision som erfordras
              för att betalstationerna ska kunna fungera på avsett sätt och
              att de måste placeras så att även trafiksäkerhetskrav med mera
              uppfylls. Vägverket lämnar förslag på vissa justeringar avseende
              placeringen av betalstationerna. Stockholms universitet har i
              en skrivelse den 14 januari 2005 till Finansdepartementet påtalat
              att placeringen av en av betalstationerna för trängselskatt kommer
              att klyva universitetsområdet i två delar.
            </seg>
          </u>
          <u>
            <seg>
              Frågan om betalstationernas placering och därmed även eventuell
              påverkan på Nationalstadsparken har remitterats och bereds för
              närvarande inom Regeringskansliet. Jag är i dagsläget därför inte
              beredd att föregripa resultatet av den beredningen.
            </seg>
          </u>
          <u>
            <seg>
              Regeringen tillsatte redan den 12 juni 2003, med avsikt att påskynda
              behandlingen av införandet av trängselskatt i Stockholms kommun,
              en förhandlingsman som ska förhandla med kommunen och övriga berörda
              aktörer om vissa frågor som har samband med införandet av trängselskatt
              i Stockholms kommun. I förhandlingsmannens uppdrag ingår bland
              annat att i samråd med de inblandade parterna ta fram ett förslag
              till hur försöket med trängselskatt i Stockholms kommun ska hanteras
              samt bedöma och kvalitetssäkra de kostnads- och intäktsberäkningar
              som rör försöket. Förhandlingsmannen ska under arbetets gång fortlöpande
              rapportera till Finansdepartementet. Regeringen har genom uppdraget
              till förhandlingsmannen försäkrat sig om bland annat kostnadskontroll
              för försöket med trängselskatt i Stockholms kommun.
            </seg>
          </u>
          <u>
            <seg>
              Det särskilda anslaget för försöket med trängselskatt i Stockholm
              ska täcka såväl statens som Stockholms kommuns och AB Storstockholms
              Lokaltrafiks kostnader för försöket. Anslaget får användas för
              att finansiera till exempel den extra satsningen på kollektivtrafik
              som genomförs i samband med försöket. I beräkningen av kostnaderna
              för försöket ingår således även den återföring som ska göras till
              regionen i form av bland annat kollektivtrafiksatsningar.
            </seg>
          </u>
          <note type="speaker">
            Anf. 29 CARL-ERIK SKÅRMAN (m):
          </note>
          <u>
            <seg>
              Fru talman! Tack för de svar som jag har fått. Frågan om trängselskatter
              präglas från första stund av stress, slarv, ekonomisk och juridisk
              osäkerhet. Regeringen är på väg att förbruka 3,3 miljarder kronor
              på ett förgävesprojekt eftersom det förmodligen inte går att genomföra
              försöket med trängselskatter så som det var tänkt, och det skulle
              man ha planerat för.
            </seg>
          </u>
          <u>
            <seg>
              Därutöver tycks regeringen ha förbrukat en tämligen uppriktig
              politiker genom att tvinga Annika Billström att begå ett löftesbrott
              gentemot väljarna. Det är kanske besvärligare för demokratin än
              att man förlorar några miljarder. I det sammanhanget får jag en
              association till hot och översitteri.
            </seg>
          </u>
          <u>
            <seg>
              Den dåliga planeringen har emellertid fortsatt. Passiv väntan
              präglar regeringens nuvarande inställning till frågan trots att
              den borde föranleda regeringen att börja ett kostnadsbesparande
              avvecklingsarbete av planerna på trängselskatter. Det tycks ju
              inte gå att genomföra som man har tänkt sig. Man hoppas kanske
              ändå att kunna fortsätta på något sätt. Det sägs exempelvis inte
              ett ord om hur regeringen vill värna Nationalstadsparken i ett
              sådant fall, men man talar om att det kommer att bli ytterligare
              ingrepp om ska göra något vidare. Det ska bli intressant att höra
              Miljöpartiets reaktion på den nonchalansen.
            </seg>
          </u>
          <u>
            <seg>
              Sedan säger statsrådet Nuder att man har bett Lars Eric Ericsson,
              tidigare landshövding, att utöva kostnadskontroll. Men hur mycket
              Lars Eric Ericsson än kontrollerar räkningar kan han inte ta tillbaka
              de utbetalade 360 miljoner kronorna eller stoppa de upparbetade
              kostnaderna i form av beställningar som måste betalas. Dessa kostnader
              ligger i dag på över 1 miljard enligt chefstjänstemannen i Stockholms
              stad. För dessa pengar får man av allt att döma inget annat än
              ett antal bussar, som mycket riktigt påpekas i svaret också.
            </seg>
          </u>
          <u>
            <seg>
              Fru talman! Jag frågar mig vad detta är för sätt att hantera
              medborgarnas pengar på. Emotionellt får jag associationer till
              Hallandsåsen. Statsrådet Nuder och statsminister Persson brukar
              klaga på att man inte har pengar till allt det man vill göra.
              Det tror vilken potentat som helst att man inte har pengar när
              man hanterar dem på det här sättet. Då blir man förr eller senare
              fattig och kommer och tigger, i det här fallet skattebetalarna,
              om inkomstförstärkning. På samma gång förblir transportfrågorna
              i vårt starkaste tillväxtområde olösta. Jag tycker att det är
              en ytterligt dålig regeringspolitik som exponeras i det här fallet
              med trängselskatterna.
            </seg>
          </u>
          <note type="speaker">
            Anf. 30 GUNNAR ANDRÉN (fp):
          </note>
          <u>
            <seg>
              Fru talman! Jag ber att få tacka statsrådet Nuder för svaret.
              Jag tycket att det är mycket glädjande att finansministern äntligen
              får möjlighet att delta i en debatt om den här frågan. Den handlar
              ytterst om regeringsmaktens pris. Det är det vi ser nu. Det är
              regeringsmaktens pris. Jag tycker att Carl-Erik Skårman gör en
              intressant iakttagelse när han noterar att det vore intressant
              att också höra vad Vänsterpartiet och Miljöpartiet tycker i den
              här frågan.
            </seg>
          </u>
          <u>
            <seg>
              Jag har tillsammans med bland annat Börje Vestlund deltagit i
              många andra debatter i den här frågan. Det har alltid varit Socialdemokraterna
              som har fått försvara detta. Miljöpartisterna och Vänsterpartisterna
              befinner sig aldrig i kammaren när den här frågan debatteras.
              Man ska komma ihåg att det finns många olikheter mellan Pär Nuder,
              Socialdemokraterna och mig, men på en punkt finns det en stor
              likhet. Det är att vi gick till val år 2002 på att vi inte skulle
              införa den här typen av avgifter. Regeringsmaktens pris, om det
              nu är 3,3 miljarder eller om man ska lägga till Norrbotniabanan
              och annat, är mycket högt.
            </seg>
          </u>
          <u>
            <seg>
              Den fråga som jag ställde till landets finansminister, och som
              jag inte tycker att jag fick något svar på, var: Använder man
              dessa 3,3 miljarder kronor på bästa sätt? Det är en fråga som
              varje finansminister måste fråga sig. 3,3 miljarder är ju otroligt
              mycket pengar. I en annan debatt var vi ense om att 1 miljard
              är väldigt mycket pengar, och 3,3 miljarder är alltså också väldigt
              mycket pengar. Sedan är det kanske inte så mycket i statsbudgeten,
              men det är trots allt så mycket pengar att man måste fundera på
              hur man hanterar dem.
            </seg>
          </u>
          <u>
            <seg>
              Vi ser nu något som är farligt för politikens anseende. Dessa
              illa planerade trängselskatter har nu hamnat i domstolen. Där
              ska de inte vara. Det är plågsamt och pinsamt att vara politiker
              i det här läget och se att en sådan reform, som man kan kalla
              det, nästan innebär en beskattningsrätt för en enskild kommun
              och ett enskilt landsting eftersom det är återföring till Stockholm
              och Stockholms läns landsting av pengar. Den här typen av återföring
              är någonting som en finansminister inte heller brukar ge sig in
              på. Återföring är ett intressant ord i det här sammanhanget. Hade
              man varit från en annan del av landet kunde man också ha tänkt
              sig en återföring av skatt på vattenkraft och allt möjligt. Jag
              tycker att ordet återföring är besvärande. Den här formen av specialdestinerade
              skatter ska vi inte ha.
            </seg>
          </u>
          <u>
            <seg>
              Eftersom jag tyckte att jag inte fick något riktigt bra svar
              på min fråga skulle jag vilja sluta med att ställa den ytterligare
              en gång till finansministern. Är dessa 3,3 miljarder använda på
              allra bästa sätt?
            </seg>
          </u>
          <note type="speaker">
            Anf. 31 BÖRJE VESTLUND (s):
          </note>
          <u>
            <seg>
              Fru talman! Den här debatten är ungefär likadan som den alltid
              har varit. Det är Carl-Erik Skårman, Gunnar Andrén, Martin Andreasson
              och jag. Den ligger på ungefär samma nivå och handlar om ungefär
              samma saker. Det pratas om stress, slarv och juridisk osäkerhet.
              Den juridik man har fastnat i är väl upphandlingsjuridiken, såvitt
              jag förstår om jag har läst vad som står om detta rätt. I så fall
              är det väl en juridik som inte har reglerats i samband med att
              man införde den här lagen.
            </seg>
          </u>
          <u>
            <seg>
              Så är Carl-Erik Skårman tillbaka och pratar om Annika Billström
              och hennes löftesbrott. Han pratar om översitteri, och så ska
              vi diskutera det ett varv till. Man kan fråga sig om det här verkligen
              lyfter frågan framåt så väldigt mycket.
            </seg>
          </u>
          <u>
            <seg>
              Men Carl-Erik Skårman berör en viktig fråga, och det är tillväxtfrågan.
              Jag tror att det har gjorts tillräckligt många utredningar om
              detta, och de visar några saker. Vi vet i alla fall en sak, och
              det är trafiken och trängseln kommer att minska. Stockholms handelskammare,
              och det kan väl ändå inte anses vara några socialdemokratiska
              hejdukar, har räknat ut att trängseln kostar över 4 miljarder
              kronor, om jag inte minns fel. Det är dessutom 4 miljarder kronor
              per år. Det är väldigt mycket pengar i det här sammanhanget.
            </seg>
          </u>
          <u>
            <seg>
              Då säger Carl-Erik Skårman, Gunnar Andrén och Martin Andreasson
              att vi ska bygga Ringen. Men vi vet alla att det kommer att ta
              minst tio år att bygga färdigt de här vägprojekten.
            </seg>
          </u>
          <u>
            <seg>
              Då kan man fråga sig vad vi ska göra medan vi väntar. Trängseln
              är ett faktum. Det har utvärderats av ett institut som har konstaterat
              att det i varje fall utgör ett problem i dag. I stället pratar
              man om de förgäveskostnader som har varit. Det vet vi väl ingenting
              om än! Låt processen få ha sin gång. Kom sedan tillbaka om det
              inte blir någonting. Då ska vi gärna svara på vad det var som
              gick fel.
            </seg>
          </u>
          <u>
            <seg>
              Jag ska ge er rätt på en punkt. Jag är lika irriterad som ni
              på att Vänstern och Miljöpartiet nästan aldrig deltar i de här
              debatterna. Om det är någon som har deltagit i ett svek i de här
              sammanhangen så är det Miljöpartiet och Vänstern.
            </seg>
          </u>
          <u>
            <seg>
              De driver frågan rakt fram, åt det håll de vill. De får inte
              igenom allt, det ska vi inte säga, men de får igenom mycket. Sedan
              är det vi som får stå och försvara det. Det kan jag hålla med
              om, och jag tycker att det är orättvist.
            </seg>
          </u>
          <u>
            <seg>
              Men ni gör heller inte någonting för att sträcka fram handen,
              för att försöka hitta en alternativ ordning. I stället sitter
              ni där och säger nej, som tjuriga barnungar. Ni försöker inte
              hitta någon bra ordning.
            </seg>
          </u>
          <u>
            <seg>
              Jag skulle också vilja säga något om att värna Nationalstadsparken.
              Det är viktigt att värna Nationalstadsparken. Man får göra den
              prövning som behövs omkring det, men jag tycker inte att man ska
              uttala sig innan prövningen är avslutad. Man ska inte säga hur
              det kommer att bli. Som gammalt gatu- och fastighetsborgarråd
              i Stockholm vet Carl-Erik Skårman att nästan ingenting blir som
              man planerar och beslutar, för det blir ändå överklagat. Man måste
              göra förändringar i nästan alla planer.
            </seg>
          </u>
          <note type="speaker">
            Anf. 32 Finansminister PÄR NUDER (s):
          </note>
          <u>
            <seg>
              Fru talman! Det är riktigt, Gunnar Andrén, att det kanske är
              första gången jag deltar i den här diskussionen här i kammaren.
              Jag har deltagit i den i många andra sammanhang, det försäkrar
              jag.
            </seg>
          </u>
          <u>
            <seg>
              Jag lyssnade mycket noggrant på vad de bägge interpellanterna
              hade att säga och framför allt vad de inte hade någonting att
              säga om. Det är karakteristiskt för debatten. När ni diskuterar
              frågan om trängselskatter är ni kemiskt fria från att diskutera
              de trafikproblem vi har i Stockholm. Inte med ett ord nämnde ni
              i era bägge inlägg de uppenbara problem som näringslivet självt
              i Stockholmsregionen, precis som Börje Vestlund sade, har uppmärksammat.
              Om vi inte gör någonting åt situationen, på samma sätt som man
              har gjort någonting åt situationen i många andra storstäder runtom
              i världen, kommer det långsiktigt att vara hämmande för Stockholm
              som den tillväxtmotor staden är.
            </seg>
          </u>
          <u>
            <seg>
              Carl-Erik Skårman sade att regeringen är passiv och kännetecknades
              av en passiv väntan. För närvarande inväntar vi kammarrättens
              dom och beslut, av respekt för den domstolsprövning som är en
              fråga som är viktig för hela projektet. Någonting annat tror jag
              inte att någon förväntar sig att regeringen ska göra.
            </seg>
          </u>
          <u>
            <seg>
              Det vi borde diskutera är vad vi egentligen vill och tycker.
              Vi vill införa trängselskatter därför att vi anser att det är
              sådana bekymmer med trafiksituationen i Stockholm. Vi vill investera
              mer i kollektivtrafiken. Vi vill styra trafikströmmarna på ett
              sätt som gynnar miljön och gagnar näringslivets utveckling i den
              här regionen. Men vad är ert alternativ? Jag har förstått att
              ni är emot trängselskatten. Vi vill införa ett system med trängselskatter.
              Sedan vill vi låta väljarna utvärdera det. De får sedan ha sista
              ordet. Men ni är svaret skyldiga än så länge: Vad är ert alternativ?
            </seg>
          </u>
          <u>
            <seg>
              Gunnar Andrén säger att det handlar om mycket pengar. Merparten
              av de anslag som vi har avsatt för försöket ska användas till
              investeringar i kollektivtrafik. Är det dåligt? Vad är alternativet
              till den delen i försöket?
            </seg>
          </u>
          <u>
            <seg>
              Ni får utveckla er alternativa politik så att den här debatten
              inte bara blir en formdiskussion, något som svensk politik över
              huvud taget kännetecknas av i dag. Det är inte en diskussion där
              olika alternativ vägs mot varandra. Då skulle vi verkligen kunna
              få till stånd en fruktbar debatt. Det är precis det vi tycker
              att väljarna bör ställas inför när vi folkomröstar: Tyckte ni
              att försöket var bra, vällovligt? Blev det bättre i trafiken eller
              inte?
            </seg>
          </u>
          <u>
            <seg>
              Vi är beredda att göra det här försöket. Men vad vill egentligen
              ni?
            </seg>
          </u>
          <note type="speaker">
            Anf. 33 CARL-ERIK SKÅRMAN (m):
          </note>
          <u>
            <seg>
              Fru talman! Det var första gången som jag har blivit beskylld
              för att inte intressera mig för trafikfrågornas lösning i Stockholm.
              Om nu Pär Nuder inte har noterat de senaste 15 årens resonemang
              om trafiksituationen i Stockholm så går det bra att fråga Börje
              Vestlund, som snarast brukar säga att han får skavsår i öronen
              av att jag pratar så mycket om hur man borde lösa trafiken i Stockholm.
            </seg>
          </u>
          <u>
            <seg>
              Norra länken, getingmidjetunneln, Förbifart Stockholm det kan
              inte rimligen vara någon nyhet för finansministern att det finns
              gott om förslag till andra lösningar än den väg som regeringen
              har valt, att så långt som möjligt stoppa trafiken i vårt starkaste
              tillväxtområde i landet. Det är grundidén med trängselskatterna,
              att försöka stoppa trafiken så långt som möjligt för att det ska
              bli behagligare för dem som finns kvar och kan åka bil.
            </seg>
          </u>
          <u>
            <seg>
              Det vore en fördel om nu kollektivtrafiken hade fått en förbättring
              så att vi exempelvis hade haft getingmidjans tunnel. Då hade det
              inte behövt vara så många jobbresor som görs per bil. I dag görs
              30 % av jobbresorna med bil och 70 % med kollektivtrafik. Det
              är europeiskt rekord. Det är klart att det vore bra om man kunde
              höja den andel som görs med kollektivtrafik. Det måste till en
              lösning av trafikproblemen i Stockholm.
            </seg>
          </u>
          <u>
            <seg>
              Börje Vestlund är inte direkt debattens förnyare. Han säger:
              Tänk om vi finge införa vår trängselskatt! Då skulle vi kunna
              få det så mycket bättre, för då skulle inte så många bilar få
              möjlighet att komma in i Stockholm. Det är ett drömslott han bygger
              upp. Den juridiska processen har ju lett till att hela projektet
              har gått på grund, beroende på de brister i juridiska förberedelser
              som projektet är behäftat med.
            </seg>
          </u>
          <u>
            <seg>
              Det är klart att man kan tala om drömmar och tycka att de är
              vackra, att det är fint och så vidare. Men det är drömmar och
              inte verklighet. Vad Stockholm behöver är en lösning på trafikfrågorna,
              inte att man försöker stoppa trafiken så att vi inte får de transporter
              vi behöver. Detta är dålig planering. Det är ett utomordentligt
              tydligt exempel på att regeringen tycker att det är viktigare
              att sitta kvar vid makten än att ge en god trafiklösning för Stockholmsområdet,
              som Gunnar Andrén sade. Ändå hade man ett eget borgarråd, en person
              som faktiskt vann valet bland annat åt den sittande regeringen.
              Henne körde man över så att hon nu är förbrukad som aktiv politiker,
              skulle jag nästan vilja säga. Det tyder på den oerhörda arrogans
              som har präglat den här frågans handläggning från den socialdemokratiska
              ledningens sida.
            </seg>
          </u>
          <note type="speaker">
            Anf. 34 GUNNAR ANDRÉN (fp):
          </note>
          <u>
            <seg>
              Fru talman! Jag vill börja med att tacka Börje Vestlund för att
              han säger i klartext att Vänsterpartiets och Miljöpartiets frånvaro
              i den här debatten är en skandal. Det är tråkigt att behöva höra
              finansministern försvara en politik som andra borde försvara.
            </seg>
          </u>
          <u>
            <seg>
              Detta är inte socialdemokratisk politik i grund och botten.
            </seg>
          </u>
          <u>
            <seg>
              Nu ställer sig finansministern, som tidigare varit kommunstyrelseledamot
              i Österåker, i Sveriges riksdag och frågar vad vårt alternativ
              är. Vi har ju båda varit förtroendevalda i kommunala sammanhang,
              och vi har ingått en tidigare överenskommelse, Dennisöverenskommelsen.
              Den stod Österåkers kommun och även många kommuner söder om staden
              bakom, och den innehåller faktiskt också, det medger jag, vägavgifter
              för att finansiera en mängd kollektivtrafikinvesteringar. Och
              sedan ställer sig finansministern i Sveriges riksdag och frågar
              vad vårt alternativ är!
            </seg>
          </u>
          <u>
            <seg>
              De områdesavgifter som ni nu ska ha kommer helt enkelt att driva
              ut en massa trafik. Jag håller med om att ni ordnar köerna, men
              ni gör inga ordentliga investeringar. Ni skapar möjligheter för
              bussar och kommer sedan i annat sammanhang att långt om länge
              bygga ut de två spåren söderut som sedan 1871 utgått från Stockholms
              Central. Dennispaketet hade en helt annan inriktning, nämligen
              att man skulle göra ordentliga investeringar i både vägar och
              spårbunden trafik. Jag kan inte här räkna upp alla de förslag
              som fanns och som Socialdemokraterna, Moderaterna och Folkpartiet
              från början var överens om.
            </seg>
          </u>
          <u>
            <seg>
              Nu har ni ingått en helt annan allians och vill införa områdesavgifter.
              Det är någonting helt annat. Det gick ni inte till val på. Ni
              gick inte till val på det. Det är Vänsterpartiet och Miljöpartiet
              som borde få svara på detta. Jag fattar inte varför ni försvarar
              någonting som ni i grund och botten inte gick till val på. Det
              är obegripligt. Regeringsmaktens pris är alldeles för högt i det
              här sammanhanget. Vi får en politik som inte är bra för Stockholms
              stad och därmed inte heller för Stockholms län eller för landet
              i övrigt.
            </seg>
          </u>
          <u>
            <seg>
              Visst kan man ordna köerna, men då blir det som i London. Där
              ska man utöka försöket. Varför? Det är klart att direktörerna
              kommer att kunna köra jättefort inne i Stockholm, precis som de
              nu gör i London, för folk anpassar sig. Intäkterna har blivit
              mycket mindre i London än man tänkt sig. Alltså måste man ha mer
              intäkter. Och vad gör man? Man utökar försöket.
            </seg>
          </u>
          <u>
            <seg>
              Jag är övertygad om att man om några år kommer att säga att det
              är för mycket trafik på Essingeleden och att också den måste avgiftsbeläggas.
              Problemet är att man vidtar åtgärder som inte är avsedda att underlätta,
              mer än möjligen för några högavlönade direktörer som säkert inte
              är priskänsliga på det sättet och som därför kan köra in i Stockholm.
            </seg>
          </u>
          <u>
            <seg>
              Spårtrafiken behöver byggas ut i Stockholmsområdet. Det är vi
              säkert överens om. Det största problemet är dock ett annat, och
              ni försvarar en politik som inte tar itu med de verkliga problemen.
              Ni ordnar köerna. Vi vill bygga bort dem på ett helt annat sätt,
              inklusive vägavgifter. Jag står för att vi behöver andra intäkter,
              men inte områdesavgifter. Det är fel politik.
            </seg>
          </u>
          <u>
            <seg>
              Slutligen vill jag i den här replikomgången säga att den utveckling
              som ägt rum skapat ett jätteproblem. Börje Vestlund har rätt i
              att det är en annan lag, upphandlingslagen, som är grunden för
              det här. Men det är hela sättet att ta itu med den här frågan
              som lett fram till att det blivit som det blivit.
            </seg>
          </u>
          <u>
            <seg>
              Allra sist: Jag tycker fortfarande att det är en skandal att
              ni behöver försvara detta som är ett verk av Vänsterpartiet och
              Miljöpartiet.
            </seg>
          </u>
          <note type="speaker">
            Anf. 35 BÖRJE VESTLUND (s):
          </note>
          <u>
            <seg>
              Fru talman! Finansministern har helt rätt; det här handlar nästan
              alltid om en formdiskussion och nästan aldrig om en sakdiskussion.
              Det är tråkigt, för jag håller med om att vi behöver ha en ordentlig
              diskussion om Stockholmstrafiken.
            </seg>
          </u>
          <u>
            <seg>
              Låt oss då ta en liten diskussion om just trafikfrågor i denna
              replikomgång. Jag har inte studerat Folkpartiets budgetalternativ
              så noga, men däremot har jag studerat Moderaternas. När jag tittar
              på deras alternativ kan jag konstatera att beträffande vägar för
              det här året får man bygga fem mil mer väg än vad vi har i vårt
              budgetförslag. Det blir inte särskilt mycket om man också ska
              tillfredsställa en rad andra önskemål, berättigade önskemål, som
              finns runtom i landet.
            </seg>
          </u>
          <u>
            <seg>
              Jag skulle också vilja tacka Carl-Erik Skårman så mycket för
              erbjudandet. Vi kanske inte behöver betala massor av pengar för
              att göra analyser av valet eftersom Carl-Erik Skårman är bättre
              på att göra dessa än vi. Men vi vann nog inte valet på att vi
              lovade att inte införa avgifter. Jag är helt övertygad om, Carl-Erik
              Skårman, att det var andra saker vi vann valet på, med tanke på
              de mycket större fadäser som den borgerliga majoriteten i Stockholms
              stadshus gjorde i form av utförsäljningar av allmännyttan, privatiseringar
              av stora delar av välfärden med mera. Det var knappast för att
              Annika Billström sade att hon lovade att inte införa avgifter.
              Det är möjligt att det var en och annan som gick över kanske Carl-Erik
              Skårman funderade på att rösta på Socialdemokraterna i det sammanhanget
              men jag tror inte att det var det viktiga.
            </seg>
          </u>
          <u>
            <seg>
              Slutligen, fru talman, skulle jag bara vilja säga att visst behöver
              vi en diskussion om trafiken i Stockholm, men då måste vi diskutera
              allting. Vi måste diskutera både kollektivtrafiken och vägtrafiken.
              Vi måste också diskutera hur vi kan få vägtrafiken och kollektivtrafiken
              att röra sig i ett annat mönster än i dag. Det kommer att ta många
              år att få de projekten färdiga även om man sätter i gång dem nu.
            </seg>
          </u>
          <note type="speaker">
            Anf. 36 MARTIN ANDREASSON (fp):
          </note>
          <u>
            <seg>
              Fru talman! Jag måste säga att på ett sätt lider jag lite grann
              med Socialdemokraterna i den här debatten just för att detta är
              en politik som Socialdemokraterna själva i grunden inte står för.
              Då är det också intressant att jämföra vad Börje Vestlund säger
              och vad Pär Nuder säger. Börje Vestlund bekräftar att Socialdemokraterna
              gick till val på att inte införa trängselavgifter. Det Annika
              Billström i ABC sade till Stockholmsregionens väljare den 20 augusti
              2002 var: Mitt besked till Stockholms väljare är att det blir
              inga avgifter under nästa mandatperiod, och det är ett vallöfte
              från oss.
            </seg>
          </u>
          <u>
            <seg>
              Det Pär Nuder nu säger i debatten är det rakt motsatta: Vi vill
              införa trängselskatter. Om jag räknade rätt sade han det två gånger
              i sitt tidigare inlägg. Han sade: Vi vill införa trängselskatter.
              Då har Socialdemokraterna antingen gjort en omvändelse under galgen,
              och i så fall måste de stå för den, eller så visste de redan i
              valet 2002 att de tänkte köra över Annika Billström, att det vallöfte
              som Stockholmsregionens väljare fick från Socialdemokraterna skulle
              brytas efter valet. Pär Nuder räknar nämligen upp argument efter
              argument för varför han tycker att det är viktigt att Stockholmsregionen
              får trängselskatter.
            </seg>
          </u>
          <u>
            <seg>
              Det beklämmande, fru talman, är att de konstitutionella aspekterna
              av trängselskatterna är sådana att det är i Sveriges riksdag som
              det avgörs ifall Stockholmsregionen ska införa trängselskatter.
              Det är inte invånarna i de berörda kommunerna, eller de beslutande
              församlingarna i dessa kommuner, som äger det yttersta avgörandet
              utan det är Sveriges riksdag. Därför blir det naturligtvis mer
              intressant vad Pär Nuder säger än vad Annika Billström säger.
            </seg>
          </u>
          <u>
            <seg>
              Socialdemokraterna vill i den här debatten vrida bort uppmärksamheten
              från allt annat än själva trängselskatterna. Carl-Erik Skårman
              tog i sin interpellation upp några aspekter som gällde de olyckliga
              placeringarna av avgiftsstationerna inom Nationalstadsparkens
              område. Där ges inget annat svar än att man vill skaka av sig
              anklagelser om att man skulle ha slarvat i arbetet med att utarbeta
              detta lagförslag. Ja, kanske är det så att det gick lite fort
              fram. Till exempel finns det i bilagan till lagen om trängselskatter,
              där man på en kartskiss placerar ut avgiftsstationerna i Nationalstadsparken,
              över huvud taget inga förarbeten till regeringens proposition.
              Det var ett lagförslag utan förarbeten. Inte undra på att problem
              dyker upp under resans gång.
            </seg>
          </u>
          <u>
            <seg>
              Man ifrågasätter att det skulle komma så kallade förgäveskostnader.
              Det enda vi vet just nu är att vad som än händer i den juridiska
              prövningen så kommer det att bli avsevärda fördyringar eftersom
              Vägverket nu har uppdragit åt den man tänkt sig som leverantör
              av de tekniska tjänsterna att låta hundratals kvalificerade tjänstemän
              sitta och göra ingenting i väntan på att kammarrätten blir färdig
              med sitt beslut.
            </seg>
          </u>
          <u>
            <seg>
              Antingen blir det merkostnader för all den väntetid som blir
              för dessa hundratals arbetare eller också blir det en mycket stor
              merkostnad om man måste avbryta upphandlingen och börja om från
              början. Den riktigt stora merkostnaden blir det naturligtvis om
              man därefter avbryter försöket.
            </seg>
          </u>
          <u>
            <seg>
              Jag återkommer i nästa inlägg till frågan om vilka konsekvenser
              detta får för Stockholmsregionen. Det är helt klart att dessa
              merkostnader måste tas någonstans ifrån. De minskar möjligheten
              till viktiga investeringar i infrastrukturen runtom i vårt land.
            </seg>
          </u>
          <note type="speaker">
            Anf. 37 Finansminister PÄR NUDER (s):
          </note>
          <u>
            <seg>
              Fru talman! Jag ifrågasätter på intet sätt Carl-Erik Skårmans
              erfarenhet och engagemang i trafikfrågor i Stockholmsregionen.
              Han är betydligt mer erfaren därvidlag än vad jag är. Jag konstaterar
              att Carl-Erik Skårman inte nämnde något om sin alternativa politik
              vare sig i sin interpellation eller i sitt inlägg.
            </seg>
          </u>
          <u>
            <seg>
              Jag ställde medvetet frågan till både Skårman och Andrén vad
              alternativet egentligen är. Ni talar om getingmidjan och Norra
              länken. Andrén gråter över den spillda Dennismjölken som ett alternativ
              till trängselskatter.
            </seg>
          </u>
          <u>
            <seg>
              Det är väl inte kontroversiellt att vi ska investera bort getingmidjan
              eller Norra länken eller att vi ska bygga Mälartunneln? Det är
              vi väl ense om? Det kan väl inte vara ert alternativ till att
              få bort köerna och trafikinfarkten? De finns här och nu och är
              så besvärande och tillväxthämmande för den här regionen. Det är
              här och nu vi har möjlighet att åstadkomma något mot det problemet.
            </seg>
          </u>
          <u>
            <seg>
              Den här debatten handlar om att ge väljarna möjlighet att i lugn
              och ro få erfarenhet av försöket, utvärdera det och tala om för
              oss lagstiftare om man vill fortsätta att ha systemet eller inte.
            </seg>
          </u>
          <u>
            <seg>
              Jag tycker att övertonerna i debatten är monumentala. Om det
              ändå fanns något radikalt annorlunda alternativ till detta. Det
              enda alternativ jag hör i diskussionen i största allmänhet och
              i dag är att ni är emot detta. Det ni är för är ju inte kontroversiellt,
              och det är ju inte något annat än vad kammaren tycker. Det är
              behov av stora trafikinvesteringar i Stockholmsregionen, precis
              som Börje Vestlund sade. Det är investeringar som kommer att ta
              betydande tid.
            </seg>
          </u>
          <u>
            <seg>
              Varje morgon har vi trafikinfarkterna i Stockholmsregionen. Varje
              dag betalar Stockholms näringsliv ett pris för detta. Det är det
              vi vill göra något åt.
            </seg>
          </u>
          <note type="speaker">
            Anf. 38 CARL-ERIK SKÅRMAN (m):
          </note>
          <u>
            <seg>
              Fru talman! Statsrådet Nuder ropar på gigantiska storverk som
              ska vara lite roliga, åtminstone för fantasin, som alternativ.
              Men jag säger: Genomför de alternativ som statsrådet påstår att
              vi är överens om så får vi se om det finns anledning att göra
              mer.
            </seg>
          </u>
          <u>
            <seg>
              Om jag får tro statsrådet Nuder är vi uppenbarligen överens om
              att möjligheten att lösa trafikfrågan i Stockholm ligger i ett
              stegvis genomförande av Dennispaketet, såsom getingmidjan, Norra
              länken, Södra länken och de andra delarna.
            </seg>
          </u>
          <u>
            <seg>
              Fem mil väg väster om Stockholm kan ge den Förbifart Stockholm
              som fanns med redan i Dennispaketet. Vem var det som bröt den
              överenskommelsen den överenskommelse som ingicks den 30 september
              1992? Jo, det var Socialdemokraterna som en natt inte höll för
              risken att inte få dominera regeringspolitiken. Man satte en käpp
              i hjulet för denna ganska omfattande och från den borgerliga sidan
              ganska generösa politik som skulle ha löst mycket av Stockholmstrafiken.
            </seg>
          </u>
          <u>
            <seg>
              Om man inte vill diskutera det utan bara vill diskutera gigantiska
              planer som stimulerar fantasin mer än trafiken i Stockholm vill
              man kanske inte fortsätta att resonera. Det är Socialdemokraterna
              som har ansvaret för den misslyckade trafikpolitiken i Stockholm.
            </seg>
          </u>
          <note type="speaker">
            Anf. 39 GUNNAR ANDRÉN (fp):
          </note>
          <u>
            <seg>
              Fru talman! Jag tycker att det är tråkigt att höra att vi inte
              har något alternativ. Vi har haft en överenskommelse där det också
              ingick avgifter. Det är väl ändå att nedvärdera eventuella lyssnare
              att säga att vi inte har någon politik alls. Det är faktiskt inte
              sant. Det är svårt att debattera på den nivån. Vi har fortfarande
              en överenskommelse om Dennis och vi står fortfarande bakom den.
              Det är inte korrekt att säga så. Vi kan inte fortsätta på den
              nivån. Det går bara inte.
            </seg>
          </u>
          <u>
            <seg>
              I Malmö ska man nu bygga Citytunneln. Den kostar ungefär 9 ½
              miljarder. Kommunen går in med en del pengar i det. Det är ett
              bra förslag. Man sätter nu i gång.
            </seg>
          </u>
          <u>
            <seg>
              Jag har bott i den här regionen i 26 år. Ett av de stora problemen
              är att vi inte har gjort några stora investeringar i grund och
              botten sedan Essingeleden invigdes i början av 1970-talet. Någon
              enstaka sak har väl tillkommit. Jo, Södra länken har tillkommit.
              Jag tar tillbaka vad jag sade.
            </seg>
          </u>
          <u>
            <seg>
              Ett av de stora problemen är att det län som vi nu råkar befinna
              oss i även om Helgeandsholmen formellt sett tillhör hela Sverige
              sedan 1970 har ökat med 400 000 människor, men trafikinvesteringarna
              har inte hängt med. Att genom områdesavgifter försöka ordna köerna
              kommer att få effekter som jag tror att socialdemokrater och goda
              liberaler inte gillar. Vi kommer nog att få mycket mindre trafik.
              Men vem är det som inte kommer att anse sig ha råd att åka? Det
              är tyvärr inte de högre statstjänstemännen, utan många vanliga
              människor som känner att detta är en politik som de inte riktigt
              accepterar.
            </seg>
          </u>
          <note type="speaker">
            Anf. 40 MARTIN ANDREASSON (fp):
          </note>
          <u>
            <seg>
              Fru talman! Finansministern kommer tillbaka till frågan om trängselns
              kostnader. Det är självklart att vi har en trafikinfarkt i Stockholmsregionen
              som åstadkommer merkostnader både i tidsförluster, tillväxthinder
              och inte minst miljömässigt. Den medicin som regeringen nu, på
              beställning av Miljöpartiet, kommer att dela ut kommer att vara
              en värre kur än vad själva sjukdomen är. Regeringens egen utredning,
              Stockholmsberedningens betänkande, pekar på att den trängselminskning
              man åstadkommer på marginalen genom skatter inte uppväger de merkostnader
              som man ålägger näringsliv och regionens invånare genom avgifter.
              Avgifterna kostar mer än värdet av den marginella trängselminskning
              som man uppnår.
            </seg>
          </u>
          <u>
            <seg>
              Detta försvinner på något sätt ur regeringens syn på detta. Det
              är ännu ett tecken på att detta inte är någon normal trafikpolitisk
              fråga. Den här frågan handlar inte om hur vi ska åstadkomma en
              helhetslösning på trafikinfarkten i Stockholmsregionen. Frågan
              handlar om att regeringen ska betala Miljöpartiet för regeringsmakten.
              Det är det som Annika Billström också öppenhjärtigt och ärligt
              har redovisat för väljarna efter valet, efter det att hon tvingades
              bryta löftet. I en Studio ett-sändning efter valet medgav hon
              att det var Miljöpartiet som använde det som en utpressningsmetod
              mot ett misstroendevotum. Regeringen hade inget att välja på,
              som Annika Billström uttryckte det.
            </seg>
          </u>
          <u>
            <seg>
              Det finns ju några i Stockholmsregionen som kommer att påverkas
              av en ökad trängsel. Det gäller till exempel de kommuner runt
              Stockholms innerstad där Vägverket nu planerar att sätta upp skyltar
              som visar hur man kan åka genom dem för att undvika avgiftsstationerna.
              Trängseln kommer inte att minska i Stockholmsregionen. Trängseln
              kommer att flyttas ut till de mer perifera delarna.
            </seg>
          </u>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.50 på förslag av andre vice talmannen
            att ajournera förhandlingarna till kl. 18.00.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 18.00.
          </note>
          <note>
            6 § Svar på interpellationerna 2004/05:397, 405 och 409 om skatterna
            och välfärden
          </note>
          <note type="speaker">
            Anf. 41 Finansminister PÄR NUDER (s):
          </note>
          <u>
            <seg>
              Herr talman! Per Landgren har i två interpellationer ställt fem
              delvis likalydande frågor till mig om skatterna och välfärden,
              särskilt om förmögenhetsbeskattningen och de så kallade 3:12-reglernas
              reformering. Mats Odell har i en interpellation ställt två frågor
              som till stor del sammanfaller med Per Landgrens. Han frågar också
              om jag är redo att lyssna till den ekonomiska expertis som vi
              har i Sverige. Jag besvarar de tre interpellationerna i ett sammanhang.
            </seg>
          </u>
          <u>
            <seg>
              Utformningen av den ekonomiska politiken sker efter noggranna
              överväganden som varje år redovisas till riksdagen i den ekonomiska
              vårpropositionen och i budgetpropositionen. Dessa båda propositioner
              är frukten av ett långvarigt beredningsarbete där många experter
              i skilda discipliner varit inblandade. Till syvende och sist är
              den ekonomiska politiken naturligtvis regeringens ansvar. Ekonomisk
              politik är lika lite som någon annan mänsklig verksamhet fri från
              värderingar. Regeringen bedriver med andra ord en socialdemokratisk
              ekonomisk politik som det är upp till var och en att gilla eller
              ogilla, att rösta på eller att inte rösta på.
            </seg>
          </u>
          <u>
            <seg>
              När den så kallade 3:12-gruppen presenterade sin rapport den
              26 januari välkomnade jag de förenklingar av skattereglerna för
              fåmansföretag som utredarna föreslog. Jag markerade att jag då
              ännu inte hade hunnit analysera deras förslag i detalj. Jag förutskickade
              att nya regler för fåmansbolag skulle träda i kraft i januari
              2006.
            </seg>
          </u>
          <u>
            <seg>
              Arbetsgruppen hade också förslag som gick utöver uppdragsbeskrivningen,
              till exempel att förmögenhetsskatten bör avskaffas. Eftersom skatten
              på arv och gåvor nyligen slopats och eftersom reglerna för förmögenhetsskatten
              justerats så att färre, inte minst villaägare, ska betala förmögenhetsskatt
              konstaterade jag att det inte är aktuellt att avskaffa förmögenhetsskatten.
              Därtill kommer att förmögenhetskatten ger statskassan en inkomst
              på mellan 4 och 5 miljarder kronor. Skattebasutredningen och,
              nu senast, SNS Konjunkturråd har presenterat förslag till skattereformer
              där slopad förmögenhetsskatt ingår och också förslag till finansiering
              genom slopade skatteutgifter, men ännu har ingen som förespråkat
              förmögenhetsskattens avskaffande visat hur statskassan på ett
              socialt och ekonomiskt fullt godtagbart sätt kan kompenseras för
              ett sådant inkomstbortfall. Jag utesluter emellertid inte att
              förmögenhetsskatten kan avskaffas, men det måste i så fall vara
              som ett inslag i en bredare skattereform som inte minst beaktar
              de fördelningspolitiska kraven.
            </seg>
          </u>
          <u>
            <seg>
              I interpellation 2004/05:397 hänvisas till ett anförande som
              jag höll i Uppsala den 14 januari i år. Det handlade bland annat
              om välfärdens finansiering. Eftersom mitt tal i interpellationen
              redovisas selektivt på ett sätt som gör att helheten inte framgår
              vill jag rekapitulera det jag anförde.
            </seg>
          </u>
          <u>
            <seg>
              Jag betonade att bästa sättet att stärka den offentliga sektorns
              ekonomi är att få fler människor i arbete. Vidare sade jag att
              det är alltför många, inte minst invandrare, som möter stängda
              dörrar när de går ut på arbetsmarknaden och söker jobb. Och många
              av dem som gått i pension kanske redan vid 60 års ålder kan och
              vill fortsätta arbeta. Lägg därtill, sade jag, andra stora grupper,
              de arbetslösa och de sjukskrivna, så framgår tydligt att vi har
              stora lediga resurser att ta till vara.
            </seg>
          </u>
          <u>
            <seg>
              I Uppsala sade jag också att vi måste använda den offentliga
              sektorns resurser mer effektivt och höja produktiviteten. Men
              vi kommer sannolikt om 20 år inte att godta dagens standard på
              välfärden lika litet som vi 1985 accepterade 60-talets välfärdsnivå.
              Vi kommer sannolikt i framtiden att ställa högre krav både på
              kvaliteten och på omfattningen av välfärden.
            </seg>
          </u>
          <u>
            <seg>
              Samtidigt ska vi rekrytera en ny generation av medarbetare till
              vården, skolan och omsorgen. För att rusta oss inför mötet med
              denna dubbla utmaning kommer det troligen inte att räcka med att
              vi ökar antalet arbetade timmar och blir mer effektiva i den offentliga
              sektorn. Vi måste då vara redo att diskutera en förstärkning av
              resurserna. Om vi anser att medborgarna ska ha tillgång till välfärd
              och service oavsett var de bor och hur stora inkomster de har
              måste vi gemensamt, via skatter, finansiera välfärden.
            </seg>
          </u>
          <u>
            <seg>
              Just därför är det viktigt att skattesystemet utformas så att
              medborgarna uppfattar det som legitimt och att så många som möjligt
              tycker att skatterna är rimliga och rättvisa. Efter många års
              socialdemokratiskt regeringsinnehav kan jag inte annat än konstatera
              att breda grupper i samhället uppenbarligen tycker det. Det hindrar
              naturligtvis inte att skattesystemet hela tiden måste vara föremål
              för debatt och granskning. Jag välkomnar en sådan bredare skattepolitisk
              debatt.
            </seg>
          </u>
          <note type="speaker">
            Anf. 42 PER LANDGREN (kd):
          </note>
          <u>
            <seg>
              Herr talman! Tack för svaret, får jag säga till finansministern,
              och för att han välkomnar den här debatten.
            </seg>
          </u>
          <u>
            <seg>
              Det är tvära kast med vår finansminister Pär Nuder vad gäller
              uttalanden och omdömen. Upprinnelsen till min första interpellation
              var talet, som nu refererades här, på kommun- och landstingsdagarna
              för Socialdemokraterna i Uppsala den 14 januari. Där efterlyste
              finansministern eftertanke, reflexion och nyanser. Han ville eftersträva
              en intellektuell hållning till politiken. Han sade också att han
              ville utveckla förmågan att i tid upptäcka nya omständigheter
              och att kunna förklara innebörden av de viktiga målkonflikter
              vi hela tiden ställs inför. Ytterligare ett citat: Vi måste våga
              tänka om, ompröva och ändra oss när det är påkallat sedan vi inhämtat
              nya fakta och nya argument.
            </seg>
          </u>
          <u>
            <seg>
              Herr talman! I en artikel i DN där Fredrik Reinfeldt kritiserades
              menade finansministern att en sann intellektuell i varje läge
              bör fråga sig om den egna föreställningen eller uppfattningen
              verkligen är hållbar.
            </seg>
          </u>
          <u>
            <seg>
              Allt det här låter sympatiskt kanske också symtomatiskt och klokt.
              Talet hölls ju i lärdomsstaden Uppsala. Och har man läst vad finansministern
              har sagt i tidigare artiklar och tal genom åren är det ett sådant
              sympatiskt intellektuellt drag.
            </seg>
          </u>
          <u>
            <seg>
              Men när jag jämför detta med verkligheten, när prövningens dag
              kommer det ligger också i en riksdagsledamots uppdrag att granska
              tjänsteutövning och hur saker och ting görs av regeringens ledamöter
              undrar jag: Vad ska man tro?
            </seg>
          </u>
          <u>
            <seg>
              Under den korta tid som Pär Nuder har varit finansminister, herr
              talman, har han producerat en rad, som jag uppfattar det, oöverlagda
              uttalanden och vändningar. Jag tänker inte alls uppehålla mig
              vid köttberget, men det som bekymrade mig där var att enligt uppgifter
              i medierna skulle finansministern ha använt sig av det här uttrycket
              en längre tid.
            </seg>
          </u>
          <u>
            <seg>
              Sedan var det flodvågskatastrofen och det retroaktiva slopandet
              av arvsskatten. När jag väckte det förslaget i Dagens Nyheter
              på nyårsafton fick jag läsa att det var ovärdigt och att det var
              för tidigt väckt. Det dröjde inte många dagar förrän det kom i
              propositionens form från finansministern själv.
            </seg>
          </u>
          <u>
            <seg>
              Det var pressmeddelandet den 14 januari om att skatterna i framtiden
              kommer att öka. Då kan man jämföra med de målsättningar som fanns
              på DN:s debattsida den 27 augusti 1999, punkt 6 om sänkta skatter,
              som en författarinna läser om inte dagligen så månatligen, har
              vi fått höra.
            </seg>
          </u>
          <u>
            <seg>
              I Svenska Dagbladet den 30 oktober sade finansministern att skattesystemet
              skulle vara legitimt. När jag tog upp den frågan och verkligen
              ville höra vad finansministern menar med legitimitet, vad han
              avser och om han kunde precisera detta, uppfattade han det som
              att jag jagade fastighetsskatten.
            </seg>
          </u>
          <u>
            <seg>
              Turerna kring förmögenhetsskatten kommer vi att ta upp mera.
              Om skattesystemet har vi fått olika besked. Är det en vändning
              i förmögenhetsskattefrågan?
            </seg>
          </u>
          <u>
            <seg>
              Det var kanske i synnerhet avspisandet av de tre vise männen,
              Edin, Lodin och Hansson, på 40 minuter efter deras presentation
              av sin helhetslösning.
            </seg>
          </u>
          <u>
            <seg>
              Jag nöjer mig med en fråga: Är det detta som finansministern
              avser med intellektuell hållning: tänkande, analys, urskillning
              och någon typ av praktisk klokskap? Är detta en intellektuell
              hållning?
            </seg>
          </u>
          <note type="speaker">
            Anf. 43 MATS ODELL (kd):
          </note>
          <u>
            <seg>
              Herr talman! Jag vill också tacka finansministern för svaret,
              inte minst den sista meningen, där han välkomnar en bredare debatt
              om skattepolitiken. Det är viktigt att vi för en sådan, för att
              kunna vaska fram bra förslag för landet och oss medborgare och
              för att alternativen ska bli tydliga för väljarna framöver.
            </seg>
          </u>
          <u>
            <seg>
              Så långt är vi ense. Men när jag kommer till svaren som finansministern
              ger på mina frågor är de, lindrigt talat, mycket svävande.
            </seg>
          </u>
          <u>
            <seg>
              Jag har frågat om han föreslår höjda skatter, om han innan detta
              är beredd att se över och sänka statens utgifter, som nu kraftigt
              överstiger inkomsterna. Det är väl så att Pär Nuder i dag lånar
              ungefär 5 miljoner per timme för att täcka underskottet i de löpande
              affärerna för kungariket Sverige.
            </seg>
          </u>
          <u>
            <seg>
              Han säger att hans svar är att det är bättre att få fler människor
              i arbete. Pär Nuder gör som många andra berömda män; de citerar
              gärna sig själva gång på gång. Han upprepar igen att vi har stora
              lediga resurser att ta i anspråk. Det var exakt vad Göran Persson
              sade i sin första regeringsdeklaration, som lades fram för i dagarna
              nio år sedan den 22 mars 1996. Han sade: Att minska arbetslösheten
              är den främsta och allt annat överskuggande uppgiften för min
              regering. Det var nio år sedan, Pär Nuder! Men det har inte skett.
              Arbetslösheten är lika stor. Vi har ungefär en miljon människor
              som i dag inte har ett arbete att gå till i det här landet. Detta
              kostar i dag ungefär en halv miljard kronor per dygn.
            </seg>
          </u>
          <u>
            <seg>
              Min fråga är: Är det inte rimligt att börja försöka få bort effekterna
              av utanförskapet, att få människor i arbete, att öppna dörrar
              för invandrare på arbetsmarknaden och så vidare innan man börjar
              höja skatterna igen? Vi har ju ungefär lika många i dag utanför
              arbetsmarknaden som vi hade 1993 den djupaste lågkonjunkturperioden
              sedan 1930-talet.
            </seg>
          </u>
          <u>
            <seg>
              Pär Nuder inser att det är bättre att folk arbetar mer än att
              höja skatterna. Men han tror uppenbarligen inte på detta, eftersom
              han inte tror att hans regering förmår att klara sin allt annat
              överskuggande uppgift. Därför förebådar han nu höjda skatter för
              att klara välfärden.
            </seg>
          </u>
          <u>
            <seg>
              Det finns också en annan dimension, herr talman. Det är att Pär
              Nuder offentligt har berömt sig av att vara den enda finansministern
              i Europa som vågar säga högt vad kollegerna i andra länder viskar
              till varandra, nämligen: Höj skatten! Jag undrar om det inte är
              lite hyckleri av till exempel den rödgröna tyska regeringen, som
              alltså har Pär Nuders djupa insikt om att den helst vill höja
              skatten. Den regeringen går nu i stället in för skattesänkningar
              för att komma till rätta med sina ekonomiska problem. Den föreslår
              skattesänkningar på ungefär 380 miljarder kronor enbart för de
              tyska hushållen.
            </seg>
          </u>
          <u>
            <seg>
              Man måste också undra om det inte är dags att huta åt partivännen
              Tony Blair och hans finansminister Gordon Brown, som förbereder
              valrörelsen i England genom att utlova skattesänkningar för både
              företag och löntagare. Ta honom i örat, Pär Nuder! Pär Nuder vet
              ju själv hur det känns. Det kommer säkert att göra stor lycka
              i den brittiska pressen. Där har ju för övrigt Pär Nuder redan
              via Financial Times rapporterat till utländska investerare att
              han planerar att höja ett antal diverse skatter i Sverige.
            </seg>
          </u>
          <u>
            <seg>
              Jag vill fråga till slut: Vilket intryck tror Pär Nuder att det
              gör på dem som planerar att göra högteknologiska investeringar
              i Sverige att han nu lovar att höja straffskatten på just högre
              utbildning och entreprenörskap den så kallade värnskatten? Eller
              är det med låga löner som Sverige ska dra till sig investeringar
              i framtiden? Tror Pär Nuder på allvar att vi kan konkurrera om
              låglönejobb med länder som Estland, Polen och Kina?
            </seg>
          </u>
          <note type="speaker">
            Anf. 44 JÖRGEN JOHANSSON (c):
          </note>
          <u>
            <seg>
              Herr talman! Temat skatterna och välfärden är något av en ödesfråga.
              Vi har i dag en högkonjunktur. Vi har i dag en produktivitet i
              näringslivet som blomstrar. Vi har en skatt som ligger på topp
              i världen. Vi har en offentlig sektor som inte når upp till den
              kvalitet som vi betalar för. Samtidigt lånar vi för att upprätthålla
              nuvarande organisation inom offentlig sektor. Situationen visar
              att något radikalt måste göras för att vi ska kunna bibehålla
              välfärden.
            </seg>
          </u>
          <u>
            <seg>
              Hur skatterna och välfärden ska utformas är därför någonting
              av en nyckelfråga. Jag delar finansministerns syn på att människor
              kommer att ställa högre krav på kvaliteten inom såväl skolan som
              omsorgen och kanske framför allt inom vården i framtiden. Den
              synen ställer direkta krav krav som måste såväl uttalas som följas
              upp.
            </seg>
          </u>
          <u>
            <seg>
              Är finansministern beredd att göra det? Och hur skapas i så fall
              drivkrafterna för att nå målet?
            </seg>
          </u>
          <u>
            <seg>
              Skatter ska vara legitima, rättvisa och rimliga. Jag tror att
              vi alla ställer upp på den synen. Med den grundsynen är det inte
              rimligt att tala om högre skatter i världens högst beskattade
              land. Svaret ligger förmodligen i en markant ökad produktivitet
              inom offentlig sektor. De effektivaste styrmedlen för att uppnå
              detta har hittills visat sig vara de ekonomiska styrmedlen.
            </seg>
          </u>
          <u>
            <seg>
              En mångfald av driftsformer där konkurrensen ges fritt spelrum
              efter givna spelregler är en del i det här tänkandet. Det går
              då inte att stifta stopplagar för att förhindra produktivitetsutvecklingen.
              Vad som fordras är en helhetssyn på hur vården ska formas i Sverige
              för att klara framtidens krav. Den insikten saknar jag från regeringen
              i dag.
            </seg>
          </u>
          <u>
            <seg>
              Hittills har inte regeringen visat någon vilja att göra förändringar
              på området. Om vi nu ska höja kvaliteten inom exempelvis vården
              kan vi då se en förändring av regeringens förda politik hittills?
              Om målet ska uppnås så måste ett nytänkande till. Det går inte
              att fortsätta som nu.
            </seg>
          </u>
          <u>
            <seg>
              Socialdemokraternas ideolog så kan man väl säga sände i veckan
              ut en försöksballong där hon ville slopa kommunernas grundlagsstadgade
              rätt att ta ut skatt för sin verksamhet. Jag delar hennes uppfattning
              om att det inte finns något utrymme för att höja skatterna ute
              i kommunerna. Jag delar också hennes syn på att regeringen successivt
              har inskränkt kommunernas självstyre. Men den lösning hon kommer
              med är, som jag ser det, helt orimlig utifrån såväl ekonomisk
              som demokratisk synvinkel.
            </seg>
          </u>
          <u>
            <seg>
              Jag skulle vilja höra hur finansministern ser på det här. Är
              det en försöksballong som har startats och blåsts upp i Finansdepartementet?
              Och hur bedömer finansministern kommunvärlden och dess syn på
              utspelet?
            </seg>
          </u>
          <note type="speaker">
            Anf. 45 Finansminister PÄR NUDER (s):
          </note>
          <u>
            <seg>
              Herr talman! Jag trodde i min enfald möjligen att Per Landgren
              var ute efter att föra en skattepolitisk diskussion. I stället
              fick vi en exposé över mina olika uttalanden under senare tid.
              Detta bokför jag på den PR-byrå som Kristdemokraterna uppenbarligen
              har anlitat och dess konto. Eller så har man gjort någon Googlesökning
              på namnet Nuder och fått fram det här. Jag ska återkomma till
              Kristdemokraternas roll i svensk politik i ett senare inlägg.
            </seg>
          </u>
          <u>
            <seg>
              Jag går nu över till den konkreta fråga som Per Landgren ställde
              om de tre vise männen. Regeringen och min företrädare beställde
              ett utredningsarbete av tre av landets främsta ekonomer av hur
              de så kallade 3:12-reglerna skulle utformas inom ramen för den
              avsatta miljard kronor som vi anvisade i budgetpropositionen.
              Vi fick ett förslag. Därutöver hade man föreslagit att förmögenhetsskatten
              skulle avskaffas. Man hade ett finansieringsförslag för det, och
              uppenbarligen trodde man på det förslaget. Men regeringen har
              inga planer på att avskaffa förmögenhetsskatten inte i det här
              sammanhanget. Som jag sade i mitt svar ska det i så fall ske i
              ett större skattepolitiskt sammanhang, när man ser över skattesystemet
              i sin helhet. Det som vi nu har remitterat är det som vi bad de
              tre vise männen att komma med, nämligen ett förslag till hur 3:12-reglerna
              ska utformas. Det är det som remissinstanserna nu får tycka till
              om.
            </seg>
          </u>
          <u>
            <seg>
              Att ni vill avskaffa förmögenhetsskatten är ingenting nytt; det
              är väl känt. Det som däremot borde diskuteras i betydligt större
              utsträckning är att så fort någon har kommit med förslag om att
              avskaffa förmögenhetsskatten så har man i vissa fall, till exempel
              SNS, de tre vise männen, Svenskt Näringsliv och andra, föreslagit
              finansieringsformer som omedelbart har kritiserats av andra. Och
              mycket riktigt det understryker och stärker min tro på att denna
              reformering måste ske i ett större sammanhang.
            </seg>
          </u>
          <u>
            <seg>
              Mats Odell har ett vidare angreppssätt. Han talar om den ekonomiska
              politiken. Låt mig hjälpa Mats Odell på traven och få in lite
              fakta i debatten om vad som har inträffat de senaste dagarna.
            </seg>
          </u>
          <u>
            <seg>
              Jag gör ett nedslag i de senaste två dagarna i dag och i går
              i TT: Detaljhandeln ökade med 6,9 % i januari. I fjol startade
              55 149 företag. Det är en uppgång med 15,7 % jämfört med år 2003.
              Uppgången av registrerade nya företag är den största på tio år.
              Det har skett en kraftig uppgång för lastbilar. I februari nyregistrerades
              2 781 lastbilar. Det är en ökning med 28,3 %.
            </seg>
          </u>
          <u>
            <seg>
              Bilindustrin slår nya rekord. Bilindustrins rekord och försäljning
              av nya bilar fortsätter att öka. Branschorganisationen Bil Sweden
              höjer prognosen för nybilsförsäljning under 2005 till 265 000
              bilar. Och så här skulle jag kunna fortsätta uppräkningen.
            </seg>
          </u>
          <u>
            <seg>
              Jag kommer inom några veckors tid att redovisa den ekonomiska
              vårpropositionen. Jag vet inte om jag gör Mats Odell besviken,
              men den bild som jag kommer att presentera av svensk ekonomi är
              ljus och hoppingivande. Jag hoppas att ni delar den glädjen.
            </seg>
          </u>
          <u>
            <seg>
              Så till Jörgen Johansson om olika förslag som har framförts i
              den skattepolitiska debatten: Nej, jag kan lugna Jörgen Johansson.
              Allt ont kommer inte från Finansdepartementet. Vi har faktiskt
              en fri debatt i Sverige. Man behöver inte vara så konspiratoriskt
              lagd att man hänför allt som man uppfattar som ont till Finansdepartementet.
            </seg>
          </u>
          <u>
            <seg>
              För egen del anser jag att kommunalskatten är grundbulten för
              det kommunala självstyret.
            </seg>
          </u>
          <note type="speaker">
            Anf. 46 PER LANDGREN (kd):
          </note>
          <u>
            <seg>
              Herr talman! Jag vill till protokollet få antecknat att jag är
              pappa till min interpellation och ingen PR-byrå, om det nu ska
              vara en heder eller inte.
            </seg>
          </u>
          <u>
            <seg>
              Jag har bedrivit lite research , som man säger i journalistiska
              sammanhang. Jag har ansträngt mig och läst det som finansministern
              har sagt i olika sammanhang. Jag har då kunnat se en viss diskrepans
              mellan å ena sidan den intellektuella öppenheten och å andra sidan
              en reflexmässigt, kanske ideologisk och populistisk vad vet jag
              betingad reaktion från finansministern. Det verkar inte som att
              eftertanke och reaktion alltid hänger ihop.
            </seg>
          </u>
          <u>
            <seg>
              Hela min interpellation handlar om detta, så det kan ju inte
              vara någon överraskning. I så fall undrar jag om finansministern
              ens har läst min interpellation eller om han har skrivit svaret.
              Det var i alla fall mer sakligt än inlägget alldeles nyss.
            </seg>
          </u>
          <u>
            <seg>
              Jag kommer att fortsätta att granska herr ministern. Jag tycker
              att den intellektuella ambitionen är god. Det är ett fint och
              märkvärdigt uttryck, men det är bra att vara saklig och analyserande
              och inte omedelbart säga nej när det kommer ett förslag, alltså
              inte kasta ett helhetsförslag från de tre vise männen i papperskorgen
              40 minuter efter att det har presenterats i medierna så stod det
              i ett TT-meddelande.
            </seg>
          </u>
          <u>
            <seg>
              Jag vill uppmana finansministern att i nästa inlägg kommentera
              de tre vise männens helhetsförslag. Det var ett beställt utredningsarbete,
              men de gick utöver direktiven. Är inte det ett tecken på en viss
              intellektuell hållning som finansministern bejakar? De tre vise
              männen har en helhetssyn och som de själva säger en ambition att
              jämna ut spelplanen för alla aktiebolag med olika skattesituationer.
              De tre vise männen kan med rätta upphöjas till tre av Sveriges
              främsta skatteexperter. När de får ett uppdrag kan de inte genomföra
              detta mot sin intellektuella heder.
            </seg>
          </u>
          <u>
            <seg>
              De tre vise männen anser att 3:12-reglerna och fåmansföretagsbeskattningen
              måste ses i ett större sammanhang. De talar om förmögenhetsskattens
              omfattande undantag, om de oenhetliga värderingsreglerna, om att
              skattens konstruktion undergräver den skattens och kanske hela
              skattesystemets legitimitet. De talar om alternativen basbreddning
              eller avskaffande av skatten och går på avskaffandelinjen. De
              talar om att skatten har avskaffats i konkurrentländer. Punkt
              6 i Nuders med fleras artikel i DN från 1999 handlar just om en
              jämlik konkurrens mellan olika länder. De talar om effektivitetsförluster
              och om felaktig resursallokering ur samhällsekonomisk synvinkel
              som också fanns med som en av punkterna i artikeln.
            </seg>
          </u>
          <u>
            <seg>
              Det rör sig alltså om en rad av uppfyllelser av det som finansministern
              i tidigare roller och skepnader själv har pläderat för. Jag är
              bara ute efter någon typ av konsekvens. Jag tror att någonstans
              innerst inne hos Pär Nuder ser han vad jag är ute efter. Men det
              kanske inte den här offentliga debatten riktigt tål.
            </seg>
          </u>
          <note type="speaker">
            Anf. 47 MATS ODELL (kd):
          </note>
          <u>
            <seg>
              Herr talman! Jag vet inte hur jag ska tolka det, men det är faktiskt
              andra gången som finansministern menar att vi har anlitat en PR-byrå.
              Jag vet inte om jag ska tolka det som en eloge eller mera som
              en spegelbild av Pär Nuders egen politiska omgivnings vanor. Men
              det lämnar jag därhän just nu.
            </seg>
          </u>
          <u>
            <seg>
              Icke desto mindre ställde jag några frågor till finansministern.
              Vad tror han att det ger för signaleffekt för investerare som
              ska se till att vi får en industriell bas i fortsättningen, en
              bas av investeringar? Vi har ju lägre investeringar än resten
              av EU 15-länderna. Vi behöver inte gå in på detta, men det finns
              alltså orostecken.
            </seg>
          </u>
          <u>
            <seg>
              Vilken signal ger det att Pär Nuder i Financial Times sprider
              uppfattningen att Sverige nu ska höja världens redan högsta skattesatser?
              Är det inte viktigare att vårda de rörliga skattebaser som vi
              har?
            </seg>
          </u>
          <u>
            <seg>
              Vi har två stora utmaningar, globaliseringen och demografin.
              När vi talar om förmögenhetsskatten är det återkommande svaret
              från socialdemokratin: Nu har vi börjat att ta tag i villaägarnas
              problem. Vad det här handlar om är att förmögenhetsskatten visserligen
              drar in drygt 5 miljarder till statskassan, men i en globaliserad
              ekonomi har den drivit ut kanske mellan 500 och 1 500 miljarder
              av hushållens sparkapital som skulle ha utgjort underlag för riskkapital
              och investeringar i nya företag i Sverige. Det ska bli intressant
              att se vad de nya 55 140 nya företagen har av riskkapital att
              kunna sätta in i konkreta investeringar.
            </seg>
          </u>
          <u>
            <seg>
              Visst finns det riskkapital, men det är lönsamma investeringsobjekt
              som saknas i Sverige. Det är ju detta som socialdemokratin nu
              under Göran Perssons och Pär Nuders ledning fullständigt tycks
              strunta i.
            </seg>
          </u>
          <u>
            <seg>
              Jag vet inte om Pär Nuder läser OECD:s Sverigerapporter. Det
              är en ganska intressant läsning. Där nämns uttrycket marginal
              excess burden . I det fallet ligger Sverige i världstopp. Vi har
              en kvot på 1,38. Det innebär i praktiken att om man höjer en skattesats
              i Sverige med ytterligare 1 % förlorar vi netto ytterligare 38
              % av den höjningen genom en försämrad funktion i ekonomin. Motsvarande
              kvot för USA ligger på 1,15.
            </seg>
          </u>
          <u>
            <seg>
              Spegelbilden av detta är att om man sänker en skatt i Sverige
              med 1 % får man alltså 38 % i extra förbättring av ekonomins funktionssätt.
              Det är vad OECD har kommit fram till. Men det tycks Göran Persson
              och Pär Nuder helt ha övergivit alla tankar på. Det låg ändå till
              grund för diskussionerna i skattesamtalen och socialdemokratins
              tillväxtkongress. Men detta har man nu kastat över bord, och man
              ser framför sig en framtid med höjda skattesatser som ska leda
              till en bättre välfärdsutveckling i vårt land.
            </seg>
          </u>
          <u>
            <seg>
              Jag tycker att Pär Nuder ändå bör svara på frågan: Finns det
              någon annan skatt än alkoholskatten som ni är beredda att sänka?
              Ni kämpar ju med näbbar och klor för att få en majoritet i den
              här kammaren för att sänka den skatten med 40 % detta för att
              slå vakt om Systembolagets försäljning. Finns det någon annan
              skatt som ni är beredda att sänka?
            </seg>
          </u>
          <u>
            <seg>
              Värnskatten ska ju höjas. Kan Pär Nuder säga någonting om detta
              och om övriga kapitalskatter och fastighetsskatten? Ge oss besked
              så att vi kan vara med i den breda skattedebatt som finansministern
              nu välkomnar.
            </seg>
          </u>
          <note type="speaker">
            Anf. 48 JÖRGEN JOHANSSON (c):
          </note>
          <u>
            <seg>
              Herr talman! Det gläder mig att vi nu är överens om att kommunalskatten
              är en grundbult. Men vi borde också kunna vara överens om skattesituationen
              i kommuner och landsting är sådan att det inte är möjligt att
              höja skatten ytterligare, utan man måste pröva andra vägar. Därför
              hade det varit intressant att höra någonting om produktivitetskraven
              inom offentlig sektor.
            </seg>
          </u>
          <u>
            <seg>
              Vi kan konstatera att det så kallade köttberget kommer att ställa
              nya krav. Det är inga vanliga pensionärer som nu börjar komma
              in i pensionsåldern. De är köpstarka. De har lärt sig genom åren
              att ställa krav. De har format samhället. De accepterar inte vad
              som helst, minst av allt högre skatter. De kommer att påverka
              samhället många år framöver.
            </seg>
          </u>
          <u>
            <seg>
              När nu krämporna dessutom börjar sätta in hos människor i den
              här åldersgruppen kommer de naturligtvis också att ställa extra
              krav på vården. Då säger finansministern att det gäller att få
              in en ny generation i vården. Ja, det gäller också att få dem
              som i dag är i 55-årsåldern att orka fullt ut. Vi ser ju på de
              här människorna som i dag är i vården att de har svårt att orka
              med. De går ned i arbetstid och pensionerar sig gärna i 60-årsåldern.
              Vi måste skapa möjligheter för att de ska kunna finnas kvar i
              vården åtminstone tio år till. Men det ställer krav på en ny syn
              på hela den offentliga sektorn. Som jag ser det är ett nytänkande
              på sin plats för att vi ska kunna klara det här i framtiden, för
              vägen att höja skatter är stängd.
            </seg>
          </u>
          <note type="speaker">
            Anf. 49 Finansminister PÄR NUDER (s):
          </note>
          <u>
            <seg>
              Herr talman! När det först gäller 3:12-regler och de tre vise
              männen ifrågasätter jag på inget sätt att Sven-Olof Lodin, Ingemar
              Hansson och P.-O. Edin tror på sitt förslag och att de anser sig
              ha gjort en helhetslösning för hur de vill se en viktig del av
              vårt skattesystem utformat. Det är bara det att det finns en än
              större helhet som jag vill att man ska beakta när man diskuterar
              de här frågorna.
            </seg>
          </u>
          <u>
            <seg>
              För 15 år sedan genomförde vi den stora skattereformen, och den
              var på många sätt och vis oerhört värdefull för Sverige. Om vi
              inte hade genomfört den skattereformen tror jag inte att vi hade
              befunnit oss ekonomiskt där vi nu befinner oss. När man genomförde
              den stora skattereformen kunde man inte klara allt inom ramen
              för skattesystemet. Man var tvungen att justera även på utgiftssidan,
              inte minst utifrån fördelningspolitiska hänsyn, till exempel med
              höjda barnbidrag.
            </seg>
          </u>
          <u>
            <seg>
              Det här illustrerar det problem som jag anser att den skattepolitiska
              debatten har kännetecknats av under senare år, nämligen att vi
              har diskuterat skattepolitiken, olika skatter för sig, och inte
              tagit det breda helhetsgrepp som jag efterlyser.
            </seg>
          </u>
          <u>
            <seg>
              Jag utesluter på inget sätt att vi kommer att ta till vara de
              synpunkter som de tre vise männen om vi nu ska kalla dem för det,
              för det är de har kommit med när vi ska se över skattesystemet
              i sin helhet. Och det är ett väl så intellektuellt förhållningssätt.
              När vi har att ta ställning till förmögenhetsskatten ska vi se
              den isolerat, hur den fungerar som skatt. Vi ska beakta de statsfinansiella
              konsekvenserna av att avskaffa förmögenhetsskatten, och vi ska
              beakta de fördelningspolitiska konsekvenserna. Och detta måste
              göras i ett bredare sammanhang.
            </seg>
          </u>
          <u>
            <seg>
              Så till Mats Odell. Nu stiger investeringarna. Exkluderar man
              bostadsinvesteringarna ligger vi på europeisk genomsnittsnivå.
              Jag kan glädja Mats Odell med att just industriinvesteringarna
              nu tar fart, och det är inte så konstigt med tanke på det höga
              kapacitetsutnyttjande som vi har i industrin.
            </seg>
          </u>
          <u>
            <seg>
              När det gäller skattepolitiken och vår möjlighet att locka till
              oss utländska investeringar är ju höga skatter ingenting nytt
              för Sverige. Det är något som har kännetecknat svensk ekonomi
              och det här samhället under lång tid, inte minst under de tio
              senast gångna åren. Mats Odell och jag kan ju tvista om huruvida
              det har gått bra eller dåligt för Sverige, men de parametrar som
              jag kan redovisa för mina utländska kolleger är de väldigt avundsjuka
              på. När jag redovisar statusen i den svenska ekonomin här och
              nu i dag, hur svensk ekonomi har utvecklats under tio år, förundras
              de över framgångarna i Sverige. De förundras många gånger över
              hur det kan komma sig att den här humlan flyger, för enligt skolboken
              ska det ju inte vara möjligt att ha ett så här högt skattetryck.
              Svaret är naturligtvis att det beror på vad man använder skatterna
              till. Använder man dem till att investera i infrastruktur, utbildning,
              FoU men också i ett trygghetssystem som inte bara skapar trygghet
              utan också bidrar till tillväxten, ja, då är det uppenbarligen
              möjligt att vara mer framgångsrik än man varit i andra länder.
            </seg>
          </u>
          <u>
            <seg>
              Mats Odell frågar avslutningsvis: Finns det någon annan skatt
              än alkoholskatten som regeringen kan tänka sig att sänka? Minnet
              är kort. Så sent som vid årsskiftet avskaffade vi arvs- och gåvoskatterna,
              reformerade förmögenhetsbeskattningen, sänkte skatten för vanliga
              löntagare. Och är det så att vi finner utrymme för att sänka skatten
              än här, än där kommer vi inte att tveka att göra det i framtiden.
              Det är i det korta perspektivet. Sedan ska vi föra en långsiktig
              diskussion om välfärdens långsiktiga finansiering, men det är
              en helt annan sak.
            </seg>
          </u>
          <note type="speaker">
            Anf. 50 PER LANDGREN (kd):
          </note>
          <u>
            <seg>
              Herr talman! Jag tycker att det var intressant att höra lite
              grann om arvs- och gåvoskatterna. Som jag uppfattade det var det
              inte alls Pär Nuders partikolleger i Egendomsskattekommittén som
              drev den frågan, utan de till och med försämrade värderingsreglerna
              i sluttampen och gjorde allt för att inte skatteuttaget på arvs-
              och gåvoskatterna skulle bli så lågt att skatterna skulle tas
              bort av det skälet.
            </seg>
          </u>
          <u>
            <seg>
              Herr talman! Finansministern sade nyss att de tre vise männen,
              de som kom med utredningen strax efter trettondagen, tror på sitt
              förslag, och så hänvisar han till en ännu större helhet. Ja, men
              det var ju just den helheten och någon typ av intellektuellt bemötande
              som jag efterlyste. Här har de suttit i kanske sju åtta nio månader
              och får ett nej till sitt helhetsförslag på 40 minuter. Vad jag
              är ute efter är någon typ av konsekvens av den hållning som du
              som finansminister vill ha i politiken. Men nu tog jag upp ett
              antal specifika motiv som de hade till sin helhetslösning. Det
              första var att jämna ut spelplanen för alla aktiebolag med olika
              skattesituationer, och det är det som de har försökt att göra.
              Jag kan tänka mig att man som finansminister då kan säga: Ja,
              det är ett intressant förslag. Och utredningen pekar verkligen
              på brister i förmögenhetsskatten, och inte bara på brister utan
              på hur fel och orättvist den slår. Men sådant får vi inte höra,
              utan det blir bara ett snabbt nej.
            </seg>
          </u>
          <u>
            <seg>
              I november hade vi en interpellationsdebatt här om just legitimitetsfrågan.
              Jag efterlyste då en översyn av hela skattesystemet och ville
              få något svar på den frågan, men det var nekande då i alla fall.
              Nu hoppas jag att finansministern inte kommer med någon typ av
              antiintellektuell avslutning genom att i sista inlägget recensera
              någonting som interpellationen inte alls har handlat om. Det skulle
              då vara en bekräftelse på något annat som jag inte hoppas på.
            </seg>
          </u>
          <note type="speaker">
            Anf. 51 MATS ODELL (kd):
          </note>
          <u>
            <seg>
              Herr talman! För att anknyta till det senaste som Per Landgren
              sade noterar jag att finansministern ska komma med en förklaring
              av Kristdemokraternas roll i svensk politik, uppenbarligen i sitt
              sista inlägg som vi inte har möjlighet att bemöta. Det var exakt
              likadant förra gången. Det är väl kanske någon PR-byrå som har
              lärt ut det knepet. Jag hoppas att Pär Nuder kan höja sig något
              över det perspektivet.
            </seg>
          </u>
          <u>
            <seg>
              Han fortsätter att tala i väldigt generella termer och säger
              att det behövs en bred skattereform. Javisst, kul, roligt! Hur
              mycket klokare blir vi av detta? Det enda vi kan konstatera är
              att inspelen hittills har varit att statsministern säger att det
              nog är kommunalskatten och momsen som ska höjas, och Pär Nuder
              talar lite allmänt om att skatten kanske kan sänkas lite här och
              var. Men det tycks inte finnas någon linje, någon inriktning på
              vad syftet ska vara med reformen. Är det att finjustera decilgrupperna
              till sista hundradelen, eller är det att se till att premiera
              drivkrafterna till ökad tillväxt? Försök att komma med någon tanke
              om vad denna skattereform ska syfta till, då har vi kommit ett
              litet stycke i den här debatten.
            </seg>
          </u>
          <u>
            <seg>
              Jag förstår att de utländska kollegerna tycker att svensk ekonomi
              är bra, för det är nämligen så att den gynnar just utländska investerare
              medan den missgynnar svenska. Vi har dubbelbeskattningen av svenska
              investeringar i Sverige. Utdelningsskatten på 30 % slipper utländska
              investerare. Därmed kan de betala ungefär 30 % mer för ett svenskt
              företag, till exempel ett bra familjeföretag i Gnosjö, och ändå
              få samma avkastning efter skatt som en svensk investerare. Sedan
              har vi förmögenhetsskatten, som fortsätter att driva ut kapital
              ur landet.
            </seg>
          </u>
          <u>
            <seg>
              Nämn någonting om tankegångarna kring de här problemen. De utgör
              inget problem för utländska investerare, för de slipper dem. Det
              är de svenska investerarna det gäller. Det är där Pär Nuder inte
              har något svar och tydligen inte heller någon politik eller någon
              ambition att komma till rätta med de stora problemen med missgynnandet
              av svenska investeringar i Sverige.
            </seg>
          </u>
          <note type="speaker">
            Anf. 52 Finansminister PÄR NUDER (s):
          </note>
          <u>
            <seg>
              Herr talman! Jag tar tillbaka det där med PR-byrå. Det är ju
              inte bara jag som har följt Kristdemokraternas opinionsmässiga
              utveckling under senaste tid så det kan inte vara någon PR-byrå
              som har varit framme, om man så säger. Så jag tar tillbaka det.
            </seg>
          </u>
          <u>
            <seg>
              När det gäller den skattepolitiska diskussionen har jag läst
              Kristdemokraternas skattepolitiska motion med stort intresse.
              Jag har förstått att ni ogillar skatt på arbete. Jag har förstått
              att ni ogillar skatt på förmögenheter. Jag har förstått att ni
              ogillar skatt på fastigheter. Jag har förstått att ni gillar skatt
              på alkohol, det ska erkännas.
            </seg>
          </u>
          <u>
            <seg>
              Problemet med Kristdemokraternas skattepolitik är emellertid
              att ni har placerat er där en gång Moderata samlingspartiet stod
              i svensk politik. Det tycker jag är bekymmersamt. Ni om några
              har ett arv att vårda. Låt mig avsluta den här debatten med att
              citera följande: Enligt flera opinionsundersökningar vill gemene
              man och kvinna betala en särskild tilläggsskatt under förutsättning
              att den går till vården. Debatten om en riktad vårdskatt och resultat
              av opinionsundersökningar som visar att flertalet vill betala
              en sådan skatt är en förtvivlans vädjan från de sjuka, från gamla,
              från dem som är rädda och från dem som bryr sig.
            </seg>
          </u>
          <u>
            <seg>
              Detta skrev Jerzy Einhorn för ett antal år sedan. Jag kan inte
              annat än konstatera att från den punkten till i dag har Kristdemokraterna
              rört sig åt höger.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2004/05:390 om Sveriges säkerhetspolitiska
            doktrin
          </note>
          <note type="speaker">
            Anf. 53 Försvarsminister LENI BJÖRKLUND (s):
          </note>
          <u>
            <seg>
              Herr talman! Else-Marie Lindgren har ställt två frågor om den
              svenska säkerhetspolitiska doktrinen. Först frågar hon om den
              säkerhetspolitiska doktrinen kommer att gälla även i framtiden
              nu när det är Vänsterpartiet och Miljöpartiet som har ett avgörande
              inflytande på vårt lands säkerhets- och försvarspolitik.
            </seg>
          </u>
          <u>
            <seg>
              Låt mig börja med att försäkra Else-Marie Lindgren att den säkerhetspolitiska
              linjen ligger fast. Jag behöver inte i denna kammare läsa upp
              hela denna linje. Det kan räcka med att konstatera att regeringen
              inte har några intentioner att ändra den. Den säkerhetspolitiska
              linjen bygger på en bred politisk uppgörelse från 2002, i vilken
              även Kristdemokraterna ingår. Av den säkerhetspolitiska linjen
              framgår att Sveriges säkerhetspolitik syftar till att bevara fred
              och självständighet för vårt land, bidra till stabilitet och säkerhet
              i vårt närområde samt stärka internationell fred och säkerhet.
            </seg>
          </u>
          <u>
            <seg>
              Den militära alliansfriheten ger oss handlingsfrihet. Vi utesluter
              inga andra former av samarbete än avtal om bindande ömsesidiga
              försvarsgarantier. Vi ska fortsätta att samverka och aktivt delta
              i internationella insatser inom ramen för FN, EU, Nato och OSSE.
              Inte minst är utvecklingen inom EU central för vår säkerhets-
              och försvarspolitik. Vi arbetar inom EU för att ytterligare stärka
              vår förmåga att effektivt bemöta gemensamma säkerhetshot.
            </seg>
          </u>
          <u>
            <seg>
              Den andra frågan berör huruvida Sverige enligt doktrinen kan
              upprätthålla en grundläggande försvarsförmåga och kompetens med
              de snabba neddragningar som sker inom Försvarsmakten. Svaret på
              denna fråga är ja.
            </seg>
          </u>
          <u>
            <seg>
              Regeringen har gjort bedömningen att ett militärt väpnat angrepp
              enskilt mot Sverige är fortsatt osannolikt under överskådlig tid,
              det vill säga minst en tioårsperiod. Därför inriktas Försvarsmaktens
              beredskap nu mot att kunna skydda vår territoriella integritet
              och att kunna delta i internationella insatser. I framtiden kan
              man dock inte utesluta att ett militärt hot mot Sveriges frihet
              och självständighet skulle kunna uppstå. Detta är en säkerhetsbedömning
              som delas av en majoritet i riksdagen.
            </seg>
          </u>
          <u>
            <seg>
              Vi kan glädjas åt att det säkerhetspolitiska läget förbättrats
              i grunden. Regeringen anser dock att Sverige även fortsättningsvis
              behöver upprätthålla grundläggande försvarsförmåga och kompetens
              att möta olika typer av militära hot. Denna förändrade omvärld
              och bedömningen av dess konsekvenser påverkar hur det militära
              försvaret utformas.
            </seg>
          </u>
          <u>
            <seg>
              Arbetet med att genomföra den reform av försvaret som inleddes
              1999 fortsätter nu i och med den nya försvarspolitiska inriktningen.
              Målet är att skapa ett modernt och flexibelt insatsförsvar. Mer
              resurser ska läggas på faktisk insatsförmåga och mindre på administration
              och förvaltning.
            </seg>
          </u>
          <u>
            <seg>
              Vi satsar nu på ett militärt försvar som har förmågan att göra
              insatser här och nu och på lång sikt. Vi kräver inte längre att
              Försvarsmakten ska kunna anpassa sig på medellång sikt, det vill
              säga cirka fem år. Effekten av detta blir att insatsorganisationen
              kommer att bestå av förband med hög beredskap för att kunna göra
              insatser både nationellt och internationellt. Dessa förband backas
              upp av förband eller resurser som inte har några egna beredskapskrav.
              Dessa har i stället till uppgift att skapa förutsättningar för
              en tillräcklig uthållighet både nationellt och internationellt.
              Målet är att svenska insatsförband ska vara utformade för att
              kunna hantera de mest komplicerade situationerna och de svåraste
              uppgifterna.
            </seg>
          </u>
          <u>
            <seg>
              Vårt deltagande i internationella fredsfrämjande insatser ska
              öka. Ett exempel på det är att Sverige tillsammans med Finland,
              Norge och Estland kommer att utveckla en bataljon med snabbinsatsförmåga
              i enlighet med EU:s koncept för snabbinsatsstyrkor. Deltagande
              i denna, liksom i andra internationella insatser, kommer att bidra
              till en hög beredskap med tillräckligt stor organisation. Detta
              bidrar också till att upprätthålla den grundläggande beredskapen.
            </seg>
          </u>
          <note type="speaker">
            Anf. 54 ELSE-MARIE LINDGREN (kd):
          </note>
          <u>
            <seg>
              Herr talman! Jag tackar för svaret på min interpellation. Den
              handlar om den säkerhetspolitiska doktrinen, som är ett väldigt
              viktigt dokument som skrevs 2002 med en bred uppgörelse i riksdagen.
              Jag känner mig tyvärr inte riktigt nöjd med svaret. Det vill jag
              utveckla här och ställa ytterligare någon fråga till ministern.
            </seg>
          </u>
          <u>
            <seg>
              Min ena fråga gällde om vi med den påbörjade snabbare avvecklingen
              av Försvarsmakten och den snabbare takten i resursminskningen
              på grund av att regeringen gjorde upp med Vänstern och Miljöpartiet
              verkligen kan behålla en grundläggande försvarsförmåga, som doktrinen
              förutsätter.
            </seg>
          </u>
          <u>
            <seg>
              Här försäkrar ju ministern att ingenting kan rubba den säkerhetspolitiska
              linjen. Det ifrågasätter jag av de skäl som nu följer. Jag vill
              läsa ett litet avsnitt, bara en kort mening, ur doktrinen. Det
              står: För framtiden är det tydligare än någonsin att säkerhet
              är mer än avsaknad av militära konflikter.
            </seg>
          </u>
          <u>
            <seg>
              Detta berör inte ministern i sitt svar. Jag menar att det är
              en bredare hotbild som vi nu kan konstatera finns. Vår förmåga
              att hantera storskalig terrorism var låg före den 11 september.
              I dag, nästan fem år senare, har denna förmåga inte ökat nämnvärt.
              Det finns till exempel ganska tydliga gränser för vad vårt polisväsende
              klarar av. Det saknas utbildning och uthållighet.
            </seg>
          </u>
          <u>
            <seg>
              Lösningen blev ganska typisk för regeringen. Man tillsatte en
              utredning, den vi i dagligt tal kallar Munckutredningen, som faktiskt
              levererade en hel del konkreta förslag, till exempel att genast
              kunna utnyttja befintlig skyddslag. Detta skulle avsevärt förbättra
              vår förmåga att skydda oss. Men regeringen valde att inte göra
              någonting av den utredningen.
            </seg>
          </u>
          <u>
            <seg>
              Genom att välja att inte göra något valde man att inte förbättra
              vår samlade nationella förmåga, som doktrinen faktiskt talar om:
              En betryggande försvarsförmåga är en central del av svensk säkerhetspolitik.
            </seg>
          </u>
          <u>
            <seg>
              Finns i verkligheten möjligheten kvar att upprätthålla en grundläggande
              förmåga vid större terroristhändelser nu när Försvarsmakten avvecklar
              så mycket i snabb takt? Som exempel kan vi ta den territoriella
              ledningsförmågan och att antalet hemvärnsmän minskar så drastiskt.
              Stämmer detta med doktrinen i dag?
            </seg>
          </u>
          <note type="speaker">
            Anf. 55 Försvarsminister LENI BJÖRKLUND (s):
          </note>
          <u>
            <seg>
              Herr talman! Det är riktigt att regeringen har tyckt att vi behöver
              beakta de nya hot som vi står inför. Det är ett av huvudskälen
              till att vi i rådande säkerhetsläge tycker att det är väl motiverat
              att föra över resurser från det militära försvaret till polis,
              rättsväsende och den typen av insatser. Det är ju de som har att
              möta grov ekonomisk brottslighet och även
            </seg>
          </u>
          <u>
            <seg>
              terrorism, som många gånger finns i spåren också av de internationella
              konflikter som finns utanför vårt lands gränser.
            </seg>
          </u>
          <u>
            <seg>
              Jag vill ändå framhålla att man gör bedömningen att det inte
              finns något militärt hot riktat mot Sverige. Det är en viktig
              utgångspunkt, och den bedömningen har man varit överens om också
              här i Sveriges riksdag.
            </seg>
          </u>
          <u>
            <seg>
              Om nu Else-Marie Lindgren vill diskutera arbetet med hur vi mötte
              den 11 september så är det, och det vet Else-Marie Lindgren också,
              egentligen en fråga för justitieministern eftersom det handlar
              om det civila samhällets säkerhet.
            </seg>
          </u>
          <u>
            <seg>
              Men det är riktigt att vi fick ett förslag från Johan Munck.
              Det visade sig dock att i remissomgången krävde viktiga aktörer
              tillägg, justeringar och preciseringar. Därför har ytterligare
              en utredning tillsatts, Egerstedts utredning, som vi räknar med
              ska leverera sina förslag under året förhoppningsvis kan vi beakta
              det vid senhöstens propositionsarbete.
            </seg>
          </u>
          <u>
            <seg>
              Därmed är det naturligtvis så att regeringens förslag när det
              gäller försvars- och säkerhetsområdet verkligen tar fasta på att
              hoten inte ser likadana ut i dag som tidigare. Det militära försvaret
              kan inte skydda oss som det militära försvaret tidigare sett ut.
              Vi ska därför ha en bra civil krishanteringsförmåga och en stark
              rättsstat. Därtill ska vi ha ett modernt insatsförband som i vissa
              lägen också kan komplettera polisens resurser.
            </seg>
          </u>
          <note type="speaker">
            Anf. 56 ELSE-MARIE LINDGREN (kd):
          </note>
          <u>
            <seg>
              Herr talman! Min fråga blir omedelbart varför man ska överföra
              resurser när vi nu redan har ett försvar som vi kan använda, till
              exempel för att vara polisen behjälplig. Många med mig har undrat
              vad ministern egentligen menar med talet om att föra över resurser
              till området ekonomisk brottslighet. I doktrinen står det att
              vi eftersom det finns ett bredare hot också behöver ha militära
              resurser och stöd i den verksamheten.
            </seg>
          </u>
          <u>
            <seg>
              Hur som helst blir den viktigaste frågan till ministern här i
              dag vad ministern egentligen menar med grundläggande försvarsförmåga
              och kompetens som det står om i doktrinen. Hur tolkar försvarsministern
              och Försvarsmakten detta med grundläggande försvarsförmåga och
              kompetens? Den frågan skulle jag alltså vilja ha ett svar på här
              i kväll.
            </seg>
          </u>
          <u>
            <seg>
              Det står i svaret att då det inte föreligger något militärt hot
              mot vårt land inom en tioårsperiod behöver vår grundläggande försvarsförmåga
              endast räcka till för att skydda vår territoriella integritet
              och för att delta i internationella insatser. Det är de två delarna
              som svaret handlar om.
            </seg>
          </u>
          <u>
            <seg>
              Men i propositionen Vårt framtida försvar som låg till grund
              för försvarsbeslutet står det just i anslutning till den säkerhetspolitiska
              doktrinen att försvaret ska dimensioneras av inte bara kraven
              på att kunna hävda vår territoriella integritet och bidra till
              nationell frihet utan även vår vilja att upprätthålla vår försvarsförmåga
              och kompetens. Kan ministern reda ut också det för mig?
            </seg>
          </u>
          <u>
            <seg>
              Jag undrar också om det verkligen finns en tillväxtförmåga. Vi
              drar ju nu ned till exempel på officersutbildningen. Dessutom
              är ålderspyramiden vänd åt fel håll.
            </seg>
          </u>
          <u>
            <seg>
              Ni tillsammans med försvarsfientliga och förändringsobenägna
              partier ser ju nu detta. Men finns det någon tillväxtförmåga kvar
              inom Försvarsmakten?
            </seg>
          </u>
          <u>
            <seg>
              Ytterligare en sak som jag skulle vilja ställa en fråga om till
              ministern är vad som står i svaret om att det finns förband eller
              resurser som inte har några egna beredskapskrav och som ska skapa
              förutsättningar för en tillräcklig uthållighet. Vad menar ministern
              med det?
            </seg>
          </u>
          <note type="speaker">
            Anf. 57 Försvarsminister LENI BJÖRKLUND (s):
          </note>
          <u>
            <seg>
              Herr talman! Försvarsmakten är till för att vi ska kunna möta
              fientliga angrepp från annan stat som riktas mot Sverige. Det
              är därför som man övar sin förmåga till väpnad strid den ska användas
              i det läget.
            </seg>
          </u>
          <u>
            <seg>
              När vi kan se att hotbilden ser annorlunda ut ska vi inte fortsätta
              att utveckla volymen av ett militärt försvar, utan då ska vi se
              till att vi har rätt resurs för vad som behövs i den situationen.
              Därför är det viktigt att vi kan förstärka de rättsvårdande institutioner
              inklusive polis, tull, kustbevakning och sådana delar som behövs
              för att vi ska kunna upptäcka och avvisa den typ av grov kriminalitet
              som ofta finansierar militära operationer och eventuella terroristangrepp.
            </seg>
          </u>
          <u>
            <seg>
              Jag tror att Else-Marie Lindgren förväxlar två saker. När vi
              talar om den operativa förmågan säger vi att mot bakgrund av de
              hot vi har i dag kan vår operativa förmåga nu koncentreras till
              att avvisa territoriella kränkningar och delta i internationella
              insatser.
            </seg>
          </u>
          <u>
            <seg>
              Däremot konstateras det väldigt noga i försvarspropositionen
              att vi även med de besparingar vi gör kommer att kunna upprätthålla
              ett större militärt försvar än hotet motiverar. Skälet till det
              är att vi ska upprätthålla en grundläggande försvarsförmåga. Det
              betyder att man ska kunna klara av många funktioner eftersom vi
              väljer alliansfrihetens väg. Vi ska också kunna behärska vår egen
              militärgeografi. Det är också det som finns i det förslag som
              föreligger.
            </seg>
          </u>
          <u>
            <seg>
              Om Else-Marie Lindgren tar det lite lugnt och tittar på erfarenheterna
              från de två senaste årens förändringsarbete i Försvarsmakten,
              inte minst det som hände förra året, tror jag att hon kan konstatera
              att det finns en god grund för den fortsatta omställningen. Det
              är kontroll på ekonomin. Det är också så att övningsverksamheten
              har förstärkts. Sammantaget gör det att Försvarsmakten när den
              har levererat budgetunderlaget för 2006 ändå andas tillförsikt.
              De har en svår uppgift i omställningen, men det är ingen omöjlig
              uppgift.
            </seg>
          </u>
          <u>
            <seg>
              Det är med den tillförsikten som jag och, hoppas jag, även Else-Marie
              Lindgren ser till att vi får precis det försvar vi behöver mot
              bakgrund av hur hoten ser ut.
            </seg>
          </u>
          <note type="speaker">
            Anf. 58 ELSE-MARIE LINDGREN (kd):
          </note>
          <u>
            <seg>
              Herr talman! Jag fick inget svar på frågan om vad försvarsministern
              anser att grundläggande försvarsförmåga och kompetens exakt är,
              utan hon uttryckte sig i svepande ordalag men jag hade kanske
              inte väntat mig något annat.
            </seg>
          </u>
          <u>
            <seg>
              Försvarsministern säger att jag ska ta det lugnt. Ja, jag tar
              det, tycker jag, väldigt lugnt. Jag har nämligen också gått tillbaka
              i tiden och sett hur det tidigare såg ut. Nu kan jag bara vara
              allvarligt bekymrad över att vi inte har den tillväxtförmåga som
              Försvarsmakten behöver för en hotbild som nu är bredare än någonsin
              tidigare.
            </seg>
          </u>
          <u>
            <seg>
              Basen finns inte kvar, och antalet officerare minskar drastiskt.
              Vi kommer att få leva med detta under lång tid framöver. Vi talar
              här om att till exempel en bataljonschef har en utbildningstid
              på mellan tio och tolv år. Det är inte gjort i en handvändning
              att bygga upp en tillväxtförmåga ytterligare. Att jag tittar bakåt
              i tiden handlar också om att jag också har tittat på hur vår historia
              såg ut efter både första och andra världskriget. Jag vill påminna
              så här i avslutningen om att det fanns en som sade: Vår beredskap
              är god. Jag tycker att svaret på min interpellation också låter
              som att allting är bra och väl.
            </seg>
          </u>
          <u>
            <seg>
              Jag har läst underlaget för budgeten 2006, och jag vet att det
              bara är en liten del vi får nu. Man har inte möjlighet att leverera
              ett fullständigt underlag därför att det är så svårt. Det fick
              jag klart för mig när jag läste pressmeddelandet.
            </seg>
          </u>
          <u>
            <seg>
              Vår beredskap är god, säger försvarsministern. Det klingade högt
              och falskt vid ett tidigare tillfälle, och det gör det i dag också.
            </seg>
          </u>
          <note type="speaker">
            Anf. 59 Försvarsminister LENI BJÖRKLUND (s):
          </note>
          <u>
            <seg>
              Herr talman! Jag tycker att det är ganska märkliga uttalanden
              som Else-Marie Lindgren gör. Hon kan inte erkänna att vi har en
              förmåga i vårt militära försvar som vida överstiger vad många
              av våra grannländer presterar. Det får vi kvitto på bland annat
              i de internationella operationer som vi deltar i. Opartiska bedömare,
              som har tittat på de konflikter som vi har varit med och hanterat,
              ger den svenska truppen de högsta poängen och de högsta betygen.
              Då kan man väl inte säga att Sverige är dåligt rustat. Sverige
              har väl utbildade och väl utrustade i hög grad stridsdugliga förband.
              Det vi nu ska göra är att skapa fler förband med denna kvalitet.
              Vi ska däremot inte ha förband som på fem års sikt kan växa, utan
              vi ska ha dem här och nu fullt utrustade. Vi ska därtill ha en
              kompetensökning, en forskning om på vilket sätt krig och konflikter
              eventuellt kan hanteras över en lite längre tidshorisont.
            </seg>
          </u>
          <u>
            <seg>
              Det gamla halvinvasionsförsvaret var ett oerhört kostsamt försvar
              där man ställde stora delar i malpåse som sedan skulle plockas
              fram. Nu säger vi att vi inte ska göra det, för det sättet att
              arbeta på kommer ändå att vara föråldrat om världsläget skulle
              försämras. Med tanke på vad våra soldater och officerare presterar
              internationellt är jag inte beredd att ta till sådana uttryck
              som Else-Marie Lindgren valt.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2004/05:394 om innebörden av försvarsbeslutet
          </note>
          <note type="speaker">
            Anf. 60 Försvarsminister LENI BJÖRKLUND (s):
          </note>
          <u>
            <seg>
              Herr talman! Ola Sundell har ställt frågan om det är mitt ställningstagande
              att avvecklingen av det svenska försvaret motiveras av att Sverige
              kan be FN att ta på sig ansvaret för att militärt försvara vårt
              land.
            </seg>
          </u>
          <u>
            <seg>
              Inledningsvis vill jag säga att jag vänder mig mot den formulering
              som används i frågan, det vill säga avvecklingen av det svenska
              försvaret. Försvarsmaktens årsredovisning samt det budgetunderlag
              jag tagit emot i dag visar att Ola Sundells svartmålning inte
              har någon som helst verklighetsförankring. Resultatet för 2004
              var gott, och reformeringen av Försvarsmakten fortsätter enligt
              plan. När jag läser dessa underlag har jag svårt att se det kaos
              Ola Sundell ständigt återkommer till i sin beskrivning av försvaret.
            </seg>
          </u>
          <u>
            <seg>
              Försvarsreformen syftar till att skapa ett modernt insatsförsvar
              som är användbart här och nu, i Sverige och utomlands. Reformen
              genomförs mot bakgrund av en förändrad säkerhetssituation. Det
              är glädjande att konstatera att det säkerhetspolitiska läget för
              Sverige förbättrats i grunden de senaste åren. Regeringen har
              gjort bedömningen att ett militärt väpnat angrepp från annan stat
              mot Sverige fortsatt är osannolikt under överskådlig tid. Detta
              är en bedömning som riksdagen också ställer sig bakom.
            </seg>
          </u>
          <u>
            <seg>
              Samtidigt ser vi ett ökat behov av att Sverige deltar i internationell
              krishantering. Därför inriktas Försvarsmaktens beredskap nu mot
              att kunna skydda vår territoriella integritet och för att delta
              i internationella insatser. I framtiden kan man dock inte utesluta
              att ett militärt hot mot Sveriges frihet och självständighet skulle
              kunna uppstå.
            </seg>
          </u>
          <u>
            <seg>
              Regeringen anser därför att Sverige även fortsättningsvis behöver
              upprätthålla grundläggande försvarsförmåga och kompetens att möta
              olika typer av militära hot. Vi kommer att bibehålla, utbilda
              och utveckla en större volym förband än vad dagens militära hotbild
              mot Sverige kräver.
            </seg>
          </u>
          <u>
            <seg>
              Den fråga jag fick under intervjun i P 1 den 16 december 2004
              gällde huruvida Sverige i händelse av väpnat angrepp har möjlighet
              att söka stöd från FN. Av FN-stadgan framgår att en medlemsstat
              äger fästa säkerhetsrådets eller generalförsamlingens uppmärksamhet
              på varje tvist. Vi måste komma ihåg att säkerhetsrådet givits
              ett särskilt ansvar för upprätthållandet av fred och säkerhet.
              En medlemsstat som agerar i självförsvar har till och med enligt
              artikel 51 en skyldighet att rapportera till säkerhetsrådet de
              åtgärder den vidtar i självförsvar för att möta ett väpnat angrepp.
            </seg>
          </u>
          <u>
            <seg>
              Sammanfattningsvis: Sverige kommer även fortsatt ha förmåga att
              försvara sig mot ett väpnat angrepp. Reformeringen av försvaret
              är ett resultat av att hotbilden förändrats. I den osannolika
              händelsen av konflikt har vi möjlighet att liksom andra länder
              vända oss till FN.
            </seg>
          </u>
          <u>
            <seg>
              För att återknyta till den fråga som ställts: Det är självklart
              inte så att vår möjlighet att vända oss till FN motiverar att
              Försvarsmakten reformeras. Reformen är en följd av det förändrade
              säkerhetspolitiska läget i världen.
            </seg>
          </u>
          <note type="speaker">
            Anf. 61 OLA SUNDELL (m):
          </note>
          <u>
            <seg>
              Herr talman! Jag tackar försvarsministern för svaret på min fråga.
              Ministern väljer att inte svara på vilka förmågor vi ska ha utan
              talar i stället om svartmålning när man som frågeställare är undrande
              över hur ekvationen ska gå ihop. Det är inte så underligt då att
              ministern i intervjun i slutet av förra året uttryckte sin förhoppning
              att det är FN som ska komma till undsättning för Sverige om vårt
              land blir angripet. Så talar en försvarsminister som inte längre
              litar till vårt lands egen förmåga.
            </seg>
          </u>
          <u>
            <seg>
              Säkerhet handlar om att ha en förmåga när olyckan är framme.
              Det gäller vare sig det är en orkan över södra Sverige eller en
              flodvågskatastrof i Sydostasien eller om vårt land skulle utsättas
              för ett väpnat angrepp efter en terroristattack. Vare sig det
              är det ena eller det andra gäller det att ha en förmåga att slå
              tillbaka ett angrepp eller en beredskap att undsätta landsmän
              som hamnat i nöd.
            </seg>
          </u>
          <u>
            <seg>
              Det är just det allt handlar om att ha en beredskap när det oväntade
              inträffar. Oavsett om sannolikheten för det oväntade är liten,
              som den är just nu, eller om den stor, måste vi som nation ha
              kraften och beslutsamheten att kunna hävda det egna territoriet
              och kunna avvärja ett angrepp på Sverige.
            </seg>
          </u>
          <u>
            <seg>
              Det vi dimensionerar för, det vi övar för, det alla våra ansträngningar
              går ut på är att vara redo om något skulle hända. Därför är det
              beklämmande att försvarsministern så kategoriskt avvisar allt
              med att det är svartmålning. Chefen för Försvarsdepartementet,
              som är ansvarig vid kris och för beredskap, påstår att det här
              är överdrifter.
            </seg>
          </u>
          <u>
            <seg>
              Till att börja med är det inte så speciellt länge sedan, ett
              år sedan, som ett enigt försvarsutskott konstaterade att det förra
              försvarsbeslutet inte höll måttet. Slutsatsen från utskottet var
              enkel och självklar: tilldelade resurser stod inte i paritet med
              de uppgifter som Försvarsmakten hade att lösa. Det innebar att
              försvarets huvuduppgift, att försvara landet mot ett väpnat angrepp,
              inte kunde uppfyllas. Det var ett enigt utskott.
            </seg>
          </u>
          <u>
            <seg>
              Vad i den här kakan har blivit bättre på just den här punkten?
              Det vore märkligt om jag inte skulle ifrågasätta det nya försvarsbeslutet,
              som vi nu har börjat att beta av, för det ser onekligen oroväckande
              lika ut. Det är uppgifter i massor och besparingar i massor ungefär
              som förra gången.
            </seg>
          </u>
          <u>
            <seg>
              Jag tänker till att börja med på den politiska bas som försvaret
              vilar på, Miljöpartiet och Vänstern. Det är två partier som är
              negativa till försvar.
            </seg>
          </u>
          <u>
            <seg>
              För det andra gäller det planeringsförutsättningarna för Försvarsmakten
              inför det här försvarsbeslutet. Det som angavs i mars förra året
              gällde inte i september förra året, och det som gällde i september
              gällde inte i december.
            </seg>
          </u>
          <u>
            <seg>
              För det tredje gäller det inriktningsstrategin för säkerheten
              som har präglat regeringen efter det att statsministern förklarade
              att pengar skulle sparas på försvaret. Polis skulle gå före försvar.
            </seg>
          </u>
          <u>
            <seg>
              Vidare är det brist på vägledning vad gäller personalfrågan.
            </seg>
          </u>
          <u>
            <seg>
              Till det kommer anslagssparandet på drygt 2 miljarder kronor
              som kommer att dras in.
            </seg>
          </u>
          <u>
            <seg>
              Därutöver kommer också de internationella insatserna som ska
              öka i både kvalitet och kvantitet.
            </seg>
          </u>
          <u>
            <seg>
              Dessutom väntar nya besparingar i grundorganisation, insatsorganisation
              och försvarsmateriel.
            </seg>
          </u>
          <u>
            <seg>
              Till sist är osäkerheten så stor att Försvarsmakten inte förmår
              att leverera ett svar i dag inför försvarsåret 2006 utan väljer
              att komplettera det underlaget i maj.
            </seg>
          </u>
          <u>
            <seg>
              Ministern tycker att jag svartmålar. Detta är ju förutsättningarna
              för att bedriva verksamhet i Försvarsmakten. Jag anser inte att
              det är svartmålning. Jag skulle nog kalla mig en godtrogen novis
              om jag skulle godta alla dessa förutsättningar rakt upp och ned
              och säga som försvarsministern, att tillståndet är gott.
            </seg>
          </u>
          <note type="speaker">
            Anf. 62 ELSE-MARIE LINDGREN (kd):
          </note>
          <u>
            <seg>
              Herr talman! Jag vill uppehålla mig vid en speciell del av försvarsbeslutets
              konsekvenser. Det är personalfrågan. Försvarets viktigaste resurs
              är ju dess personal. För att kunna fungera måste försvaret ha
              en officerskår som är lämpad för uppgiften. Det medför dels att
              flera officerare måste finnas på förbandsnivå och färre i högre
              funktioner, dels att nuvarande regelverk för personalförsörjningen
              måste förändras.
            </seg>
          </u>
          <u>
            <seg>
              Med nuvarande regelverk är det omöjligt för Sverige att klara
              av de internationella insatser som är en central del av Sveriges
              framtida försvar. Ni måste ha glömt eller vill inte låtsas om
              att de internationella insatserna i allt väsentligt främst består
              av människor som måste anställas. Vänsterkartellen vill inte heller
              acceptera att anställningar måste kunna göras i andra former än
              de som råder inom annan statlig förvaltning.
            </seg>
          </u>
          <u>
            <seg>
              Jag vill ställa en fråga till ministern i kväll. Hur ser personalsituationen
              ut nu?
            </seg>
          </u>
          <note type="speaker">
            Anf. 63 Försvarsminister LENI BJÖRKLUND (s):
          </note>
          <u>
            <seg>
              Herr talman! Jag säger att Ola Sundell svartmålar läget. Jag
              tycker inte att det är korrekt att säga att det förra försvarsbeslutet
              har kollapsat och att det var en enig riksdag som gjorde den typen
              av uttalanden. Jag kommer ihåg de diskussioner vi hade. Jag sade
              att man kanske ska komma tillbaka när även bokslutet för 2004
              föreligger. Det är faktiskt det sista året under den försvarsperioden.
              Det föreligger nu. Av det kan man konstatera, om man ska tro på
              överbefälhavaren, att ekonomin fungerar. Man har ordning på sin
              ekonomi. Man har ökat sin övningsverksamhet. De svenska insatserna
              i internationella fredsfrämjande uppgifter får högsta betyg. Detsamma
              gäller de internationella övningar vi deltar i.
            </seg>
          </u>
          <u>
            <seg>
              Att man sedan har att värdera Försvarsmaktens effektivitet i
              förhållande till ett scenario som fortfarande bär prägel av det
              gamla invasionsförsvaret gör att omdömena inte blir goda rakt
              över, utan i vissa lägen måste man använda beteckningen godtagbart.
              Då är dock de brister som man kan konstatera identifierade, och
              de gäller i förhållande till ett gammalt scenario.
            </seg>
          </u>
          <u>
            <seg>
              Jag tycker att det finns skäl för både riksdagen och regeringen
              att ta fasta på att den svenska försvarsmakten hävdar sig väl
              i en internationell jämförelse. Vi ska fortsätta med det utvecklingsarbetet
              och se till att det fortskrider. Det handlar inte om att jag påstår
              att saker och ting är bra, utan det handlar faktiskt om att jag
              också kan förlita mig på de bedömningar som överbefälhavaren gör
              när han redovisar slutåret i den gamla reformen och ingångsvärdet
              för det första året.
            </seg>
          </u>
          <u>
            <seg>
              En annan sak är, och det är vi ju på det klara med, att det är
              en komplex situation. Både regeringen och riksdagen har ändrat
              de ekonomiska förutsättningarna i förhållande till den planering
              man gjorde innan Försvarsberedningen ens hade satt in sin slutbearbetning.
              Nu ska man inte utveckla arbetet för åren 2006 och 2007 i förhållande
              till sina gamla planeringsdirektiv, utan nu handlar det faktiskt
              om att göra det utifrån det beslut som är fattat i Sveriges riksdag.
            </seg>
          </u>
          <u>
            <seg>
              Till Else-Marie Lindgren ska jag säga att det handlar mycket
              om att de internationella insatserna ska behandlas av unga människor
              som gör sin värnplikt. Jag trodde att vi var alldeles överens
              om att kvaliteten på värnpliktsutbildningen ska höjas och att
              det inte är rimligt att nöja sig med den låga andel som i dag
              kan rekryteras för internationella insatser. Det är ett rimligt
              krav att en knapp tredjedel av dem som genomgår utbildningen ska
              ha fått så bra utbildning att de är motiverade att också delta
              i internationella fredsfrämjande insatser.
            </seg>
          </u>
          <note type="speaker">
            Anf. 64 OLA SUNDELL (m):
          </note>
          <u>
            <seg>
              Herr talman! Nu var det annat ljud i skällan från försvarsministern.
              Det var en betydligt blygsammare ton, skulle jag vilja säga.
            </seg>
          </u>
          <u>
            <seg>
              Vi inleder det hela med några frågor.
            </seg>
          </u>
          <u>
            <seg>
              Först har vi detta med pengarna och anslagssparandet på drygt
              2 miljarder kronor. Kommer de att återföras, och i så fall när?
            </seg>
          </u>
          <u>
            <seg>
              Den andra frågan gäller snabbinsatsförmågan. Hur ska den finansieras?
            </seg>
          </u>
          <u>
            <seg>
              Den tredje frågan gäller Miljöpartiet och Vänsterpartiet. Är
              det fortsatt de försvarsfientliga partierna som regeringen tänker
              stödja sin försvarspolitik på? Om jag något uppfattat diskussionen
              i den förra interpellationen hade den att göra med vilka partier
              som regeringen samarbetar med när det gäller säkerhetspolitiken.
              Hur otrogen får man vara i en så viktig fråga, försvarsministern,
              att man hoppar i säng med både den ena och den andra? Hur ska
              det vara?
            </seg>
          </u>
          <u>
            <seg>
              När det gäller personalfrågan vill jag också ställa några frågor.
              Är det någonting på gång, eller ska Försvarsmakten sväva i ovisshet
              i den här frågan även framgent? Kommer det att bli tidsbegränsade
              anställningar? Ska man ha en möjlighet att både anställa och avveckla
              samtidigt? Jag kan upplysa ministern om att nu är det precis tvärtom.
              Den personal som vi framför allt behöver i internationella insatser
              får kicken därför att LAS sätter käppar i hjulet för att vi ska
              kunna föra en försvarspolitik som någorlunda stämmer överens med
              de intentioner vi har när det gäller just de internationella insatserna.
              Kvinnor går ut före män därför att män har varit med längre. Är
              det så försvarsministern ska ha det? Eller kommer det att ske
              någon förändring på den här punkten som visar att man verkligen
              vill uppnå det man säger i det här försvarsbeslutet?
            </seg>
          </u>
          <u>
            <seg>
              Nu hoppas jag att det blir rediga svar på detta. Annars är det
              tomma ord som försvarsministern kommer med vad gäller våra förmågor
              hit eller dit. Jag är inte ett dugg intresserad av vare sig mobiliseringsförsvar,
              insatsförsvar eller vad det nu kallas. Det vi vill ha i Sverige
              är en förmåga om någonting händer. Sedan kan vi kalla den vad
              vi vill. För att det ska bli en förmåga krävs det svar på just
              de här avgörande frågorna.
            </seg>
          </u>
          <u>
            <seg>
              Om inte de här 2,3 miljarderna kommer tillbaka väntar med stor
              sannolikhet ett nytt försvarsbeslut redan i maj med nya förändringar.
              Är det hela marinen som ska försvinna? Eller vad ska man plocka
              bort den här gången? Ska det vara en insatsorganisation som kommer
              att begränsas och fortsatta neddragningar? Då skulle jag nog kalla
              det för en kuliss mer än en verklig försvarsförmåga för Sveriges
              del.
            </seg>
          </u>
          <u>
            <seg>
              Jag tycker att försvarsministern skulle ge rediga svar just på
              de här frågorna, så att vi vet vad som gäller inför framtiden.
            </seg>
          </u>
          <note type="speaker">
            Anf. 65 ELSE-MARIE LINDGREN (kd):
          </note>
          <u>
            <seg>
              Herr talman! Jag fick inte heller svar på de frågor jag ställde.
              Jag vill uppehålla mig vid personalsituationen. Vi vet att överbefälhavaren
              flera gånger har uttryckt oro och efterfrågat förändringar i lagstiftning
              och regler för att kunna hantera den prekära situation som Försvarsmakten
              står inför. Jag kan inte se att regeringen har lyft ett enda finger
              för att undsätta honom när det gäller de bitarna. Precis som Ola
              var inne på gäller principen sist in först ut, och det drabbar
              naturligtvis inte minst kvinnor. Det är ju något som vi inte önskar
              oss. Både ministern och jag har diskuterat ett antal gånger att
              vi behöver ha in fler kvinnor och yngre personer just på truppbefälssidan.
              Jag talar inte om de värnpliktiga nu.
            </seg>
          </u>
          <u>
            <seg>
              Försvarsmakten är inte vilken förvaltningsmyndighet som helst.
              Det måste kunna få råda vissa särdrag. Det är inte ett steg mot
              allmänt urholkad arbetsrätt att erkänna att en militär anställning
              inom Försvarsmakten som kan innebära utlandstjänstgöring är annorlunda
              till sin natur jämfört med en anställning till exempel inom sjukvården.
              Inställningen från regeringens sida är ju att mycket motstridiga
              särintressen förekommer.
            </seg>
          </u>
          <u>
            <seg>
              Därför ställer jag frågan igen: Vad tänker ministern och regeringen
              göra åt personalsituationen, som nu är prekär inom Försvarsmakten?
            </seg>
          </u>
          <note type="speaker">
            Anf. 66 Försvarsminister LENI BJÖRKLUND (s):
          </note>
          <u>
            <seg>
              Herr talman! När jag säger att vi ska ta det lugnt är det för
              att det sägs många starka ord om hur eländigt allting är i försvaret
              och hur omöjliga förutsättningarna för beslut är. Det visar sig
              faktiskt att också Försvarsmakten, när man har vänt på sina problem
              och tittat på dem ett tag, kommer tillbaka med lösningar som inte
              alls är så dramatiska. Man hanterar problemen. Det lär mig en
              sak: Om vi nu vill ha den här omställningen till stånd, om vi
              inte vill lägga mer pengar på försvaret än vad vi behöver, då
              kan vi också låta Försvarsmakten finna sina lösningar. Det krävs
              också en form av inre rationalisering i verksamheten. Den kan
              inte dirigeras utifrån av politiker, hur mycket vi än önskar det.
              Den måste man hitta själv. Den typen av lösningar är Försvarsmakten
              fullt kapabel att leverera.
            </seg>
          </u>
          <u>
            <seg>
              Då kommer nästa fråga: Vad händer med anslagssparandet? Vi räknar
              med att den limit vi har haft det här året återförs. Vi räknar
              med att de pengarna finns till förfogande nästa år. Det är inriktningen.
              Så har det varit tidigare. Det finns inget skäl att tro att vi
              skulle avvika från den uppfattningen den här gången heller.
            </seg>
          </u>
          <u>
            <seg>
              Det står tydligt i propositionen att Battle Group inte är finansierad
              inom ramen för Försvarsmakten. Vi har i stället avsikten att i
              den utredning som görs om de totalförsvarsgemensamma myndigheterna
              och rationaliseringar inom administrationen i Högkvarteret ta
              fram pengar för att betala framtagandet av Battle Group . Det
              är inte något konstigt.
            </seg>
          </u>
          <u>
            <seg>
              Sedan kommer alla dessa frågor till mig om anställningen. Både
              Ola Sundell och Else-Marie Lindgren vet att det inte anstår riksdagsledamöter
              att ställa de frågorna till en minister. Varken riksdagen eller
              regeringen är arbetsgivare till Försvarsmakten. Det är en fråga
              som Försvarsmakten löser.
            </seg>
          </u>
          <u>
            <seg>
              Vi har sagt att vi följer arbetet mycket noga. Ola Sundell vet
              direkt hur allting kommer att gå. Han talar om precis hur det
              ska bli. Vi har inte sett det än. Man arbetar i Försvarsmakten
              för att åstadkomma en förmåga i styrkorna som stämmer med det
              uppdrag man har fått, och det följer vi noga. Men vi aktar oss
              för att dra förhastade slutsatser om hur det ska bli.
            </seg>
          </u>
          <u>
            <seg>
              Vi vet också att personalstrukturen har betydelse. Men att nu
              klampa in och göra uttalanden om hur det kommer att bli är inte
              någonting som gagnar lösningar i sak som också ger det man behöver
              i Försvarsmakten, nämligen det som finns på arbetsmarknaden över
              huvud taget trygghet och säkerhet för de anställda. Om vi inte
              kan erbjuda det, hur ska vi då på sikt kunna rekrytera till den
              typen av krävande uppgifter?
            </seg>
          </u>
          <note type="speaker">
            Anf. 67 OLA SUNDELL (m):
          </note>
          <u>
            <seg>
              Herr talman! Jag drar inga förhastade slutsatser. Jag har inte
              dragit en enda slutsats. Jag har ställt frågor till ministern
              på ett antal punkter, just för att visa på att det krävs åtgärder
              för att det här försvarsbeslutet och de målsättningar som finns
              i försvarsbeslutet ska kunna bli en realitet. Bakgrunden som jag
              redovisade i inledningsanförandet var faktiskt från det förra
              försvarsbeslutet, nämligen att ett enigt utskott sade att det
              var för mycket och för lite för lite pengar och för mycket uppgifter.
              Då är det rimligt att man når en balans den här gången som är
              bättre än det förra i vart fall.
            </seg>
          </u>
          <u>
            <seg>
              Det är mot den bakgrunden frågorna kommer när det gäller personalen.
              Är det ålder som ska gå före kompetens? Ska anslagssparandet komma
              tillbaka? När det gäller pengarna skulle jag kanske tolka det
              som att de kommer tillbaka. Här får försvarsministern slå näven
              i bordet och säga att pengarna ska tillbaka och de ska tillbaka
              vid den här tidpunkten. Det är det vi ska leva med.
            </seg>
          </u>
          <u>
            <seg>
              Jag kan stå här och diskutera och försöka få fram bättre villkor
              för en försvarsmakt till ett land som behöver säkerhet. Men ytterst
              handlar det om ett antal tusen som jobbar i verksamheten och en
              myndighet som försöker organisera och göra det bästa. Då är det
              ju rimligt att man vet vad som gäller, både i personalfrågan och
              när det gäller pengarna. Annars är det tämligen svårt att leva
              upp till de målsättningar som finns i försvarsbeslutet.
            </seg>
          </u>
          <u>
            <seg>
              Det är just de sakerna vi vill ha fram. Det är inte så att vi
              springer i förväg och tror att det blir succé eller fiasko av
              det hela.
            </seg>
          </u>
          <u>
            <seg>
              Men om försvarsministern är beredd att komplettera på de punkterna
              pengarna och personalen är ganska mycket vunnet. Samtidigt är
              det bra om man skulle kunna ge någon hänvisning om hur det blir
              med Miljöpartiet och Vänstern. Är det de partierna man ska göra
              upp med i framtiden?
            </seg>
          </u>
          <note type="speaker">
            Anf. 68 Försvarsminister LENI BJÖRKLUND (s):
          </note>
          <u>
            <seg>
              Herr talman! Om man ställer många frågor är det naturligtvis
              för att man har vissa uppfattningar, och man vill göra sig till
              tolk för de uppfattningarna. Jag tycker inte att det är rätt metod
              eftersom det skapar en bild av Försvarsmakten som inte stämmer.
              Det hela kompliceras ytterligare av att det, när jag svarar på
              frågorna, uppenbarligen inte är den eländesbeskrivning som Ola
              Sundell och Else-Marie Lindgren vill ha av mig.
            </seg>
          </u>
          <u>
            <seg>
              Det finns betydligt mer positiva delar i försvarsbeslutet och
              i Försvarsmaktens förmåga att genomföra det än vad ni faktiskt
              vill ta till er. Jag kan nämligen konstatera att Försvarsmakten
              i sitt pressmeddelande om det budgetunderlag man nu lämnat in
              säger: Försvarsbeslutet var ett bra och tydligt beslut. Och även
              om Else-Marie Lindgren och Ola Sundell är oroliga är det för mig
              trots allt viktigare att överbefälhavaren och Försvarsmakten tycker
              att det finns ledning, för jag är ganska övertygad om att de då
              också kommer att hitta konstruktiva lösningar.
            </seg>
          </u>
          <u>
            <seg>
              Sedan vill jag understryka en sak. Kvalitet i försvarsbeslut
              har diskuterats många gånger, vilket jag haft anledning att titta
              på i gamla protokoll. Därför är det nuvarande försvarsbeslutet
              en ny typ av beslut. Vi har angett en inriktning, och den följer
              vi upp varje år eftersom vi vill att den inriktningen ska bli
              genomförd. Om det är så att man behöver komplettera med ny inriktning
              och ser att beslutet på några punkter behöver justeras kommer
              regeringen att gå till riksdagen och be om stöd för den typen
              av förslag. Situationen för det svenska försvaret är emellertid
              betydligt bättre än vad som framgår av de beskrivningar som Else-Marie
              Lindgren och Ola Sundell här presenterat.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u>
            <seg>
              KOM(2004)487
            </seg>
          </u>
          <note>
            10 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            11 § Förnyad bordläggning
          </note>
          <note>
            Föredrogs och bordlades åter
          </note>
          <note>
            12 § Bordläggning
          </note>
          <note>
            Anmäldes och bordlades
          </note>
          <note>
            13 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 28 februari
          </note>
          <note>
            Christer Nylander
          </note>
          <note>
            Maria Larsson
          </note>
          <note>
            Rosita Runegrund
          </note>
          <note>
            den 1 mars
          </note>
          <u>
            <seg>
              Stefan Attefall
            </seg>
          </u>
          <note>
            Anders G Högmark
          </note>
          <note>
            Ulla Löfgren
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 8 mars.
          </note>
          <note>
            14 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 28 februari
          </note>
          <note>
            Heli Berg
          </note>
          <note>
            Siw Wittgren-Ahl
          </note>
          <u>
            <seg>
              Gustav Fridolin
            </seg>
          </u>
          <u>
            <seg>
              Gustav Fridolin
            </seg>
          </u>
          <note>
            Carl B Hamilton
          </note>
          <note>
            Christer Nylander
          </note>
          <note>
            Christina Axelsson
          </note>
          <note>
            Johan Pehrson
          </note>
          <note>
            Bengt-Anders Johansson
          </note>
          <note>
            Anne-Marie Ekström
          </note>
          <note>
            Berit Jóhannesson
          </note>
          <note>
            den 1 mars
          </note>
          <note>
            Jan Emanuel Johansson
          </note>
          <note>
            Marietta de Pourbaix-Lundin
          </note>
          <note>
            Torsten Lindström
          </note>
          <note>
            Torsten Lindström
          </note>
          <note>
            Torsten Lindström
          </note>
          <note>
            Torsten Lindström
          </note>
          <note>
            Harald Nordlund
          </note>
          <note>
            Maria Larsson
          </note>
          <note>
            Marina Pettersson
          </note>
          <note>
            Henrik S Järrel
          </note>
          <note>
            Harald Nordlund
          </note>
          <note>
            Henrik S Järrel
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 8 mars.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 24 februari
          </note>
          <note>
            Tone Tingsgård
          </note>
          <note>
            Tone Tingsgård
          </note>
          <note>
            den 25 februari
          </note>
          <note>
            Carl B Hamilton
          </note>
          <note>
            Gudrun Schyman
          </note>
          <note>
            Peter Danielsson
          </note>
          <note>
            den 1 mars
          </note>
          <note>
            Lars-Ivar Ericson
          </note>
          <note>
            Svaren 2004/05:980 och 982 redovisas i bilaga som fogats till
            riksdagens snabbprotokoll tisdagen den 1 mars.
          </note>
          <note>
            Övriga svar redovisas i bilaga som fogats till riksdagens snabbprotokoll
            tisdagen den 8 mars.
          </note>
          <note>
            16 § Kammaren åtskildes kl. 19.30.
          </note>
          <u>
            <seg>
              Förhandlingarna leddes
            </seg>
          </u>
          <u>
            <seg>
              /Monica Gustafson
            </seg>
          </u>
        </div>
      </body>
    </text>
  </TEI>
</teiCorpus>
