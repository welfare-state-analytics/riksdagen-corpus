<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200405</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200405</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--110</head>
          <docDate when="2005-04-22">2005-04-22</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2004/05:110
          </note>
          <note>
            Fredagen den 22 april
          </note>
          <note>
            Kl. 09:00 - 12:19
          </note>
          <note>
            1 § Meddelande om ändringar i kammarens sammanträdesplan
          </note>
          <note>
            Ett meddelande om ändringar i kammarens sammanträdesplan hade
            delats ut till kammarens ledamöter.
          </note>
          <note>
            2 § Meddelande om frågestund
          </note>
          <note>
            Förste vice talmannen meddelade att vid frågestunden torsdagen
            den 28 april kl. 14.00 skulle följande statsråd närvara:
          </note>
          <note>
            Näringsminister Thomas Östros, justitieminister Thomas Bodström,
            statsrådet Lena Sommestad, jordbruksminister Ann-Christin Nykvist,
            och statsrådet Barbro Holmberg.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2004/05:520
          </note>
          <note>
            Interpellation 2004/05:520 av Margareta Andersson (c) om människor
            som faller utanför trygghetssystemen
          </note>
          <note>
            Interpellationen kommer att besvaras tisdagen den 10 maj 2005.
          </note>
          <u>
            <seg>
              Skälet till dröjsmålet är sedan tidigare inbokade engagemang.
            </seg>
          </u>
          <note>
            Erna Zelmin
          </note>
          <note>
            Interpellation 2004/05:522
          </note>
          <note>
            Interpellation 2004/05:522 av Agneta Lundberg (s) om alkohol
            och gravida kvinnor
          </note>
          <note>
            Interpellationen kommer att besvaras torsdagen den 19 maj 2005.
          </note>
          <u>
            <seg>
              Skälet till dröjsmålet är sedan tidigare inbokade engagemang.
            </seg>
          </u>
          <note>
            Erna Zelmin
          </note>
          <note>
            Interpellation 2004/05:525
          </note>
          <note>
            Interpellation 2004/05:525 av Gunnar Axén om utjämningssystemet
            inom LSS kommer att besvaras fredagen den 13 maj.
          </note>
          <u>
            <seg>
              Skälet till dröjsmålet är arbetsanhopning.
            </seg>
          </u>
          <note>
            Sven-Erik Österberg
          </note>
          <note>
            4 § Svar på interpellation 2004/05:476 om det sverigefinska biblioteket
          </note>
          <note type="speaker">
            Anf. 1 Utbildnings- och kulturminister LEIF PAGROTSKY (s):
          </note>
          <u>
            <seg>
              Herr talman! Elina Linna har frågat mig om jag avser att vidta
              åtgärder för att förhindra en nedläggning av det sverigefinska
              biblioteket i Stockholm. Bakgrunden är att Stiftelsen Finlands
              kulturinstitut, som äger och driver Finlandsinstitutet, har meddelat
              att man inte anser sig ha råd att ensam upprätthålla biblioteket
              efter utgången av 2005 och därför hemställt om att svenska staten
              ska överta det ekonomiska ansvaret för driften av biblioteket.
            </seg>
          </u>
          <u>
            <seg>
              Jag har nyligen lämnat ett skriftligt svar på en liknande fråga
              av Lennart Kollmats (fråga 2004/05:1034). I det svaret pekade
              jag på den, utan något som helst tvivel, stora betydelse som Finlandsinstitutet
              har för den sverigefinska minoritetsgruppens språk och kultur.
              Jag pekade också på hur svenska staten sedan länge verkar för
              att främja de nationella minoriteterna på kulturområdet. Insatserna
              har förstärkts sedan Sverige år 2000 ratificerade Europarådets
              konvention om skydd för nationella minoriteter och den europeiska
              stadgan om landsdels- eller minoritetsspråk. Från 2000 har Statens
              kulturråd ett särskilt uppdrag att främja minoriteternas litteratur
              och tidskrifter, och från 2002 har myndigheten också ett bredare
              uppdrag att främja minoriteternas språk och kultur. För det ändamålet
              disponerar Statens kulturråd ett årligt anslag som uppgår till
              7,9 miljoner kronor. Bidrag utgår till bland annat Finska kulturföreningen
              för teaterverksamhet och till Finlandsinstitutet för programverksamhet.
            </seg>
          </u>
          <u>
            <seg>
              När det gäller framställningar om nya, framtida åtaganden bereds
              dessa inom ramen för den årliga budgetprocessen. Regeringens förslag
              till statsbudget för 2006 kommer i sedvanlig ordning att presenteras
              i höstens budgetproposition, och jag kan inte här föregripa regeringens
              samlade överväganden i den propositionen och hur dessa påverkar
              driften av det sverigefinska biblioteket. Generellt för budgetprocessen
              gäller dock att många, ofta svåra avvägningar måste göras mellan
              olika angelägna ändamål.
            </seg>
          </u>
          <u>
            <seg>
              Liksom i mitt tidigare skriftliga svar vill jag också trycka
              på att det är ett gemensamt ansvar för stat, landsting och kommun
              att stödja finskan som minoritetsspråk och att Finlandsinstitutets
              verksamhet har särskilt stor betydelse för den sverigefinska gruppen
              i Stockholmsområdet.
            </seg>
          </u>
          <u>
            <seg>
              Utbildnings- och kulturdepartementet står i kontakt med Finlandsinstitutet
              för att få större kunskap om biblioteket och situationen.
            </seg>
          </u>
          <note type="speaker">
            Anf. 2 ELINA LINNA (v):
          </note>
          <u>
            <seg>
              Herr talman! Först vill jag tacka för svaret. Utbildnings- och
              kulturministern hänvisar till ett skriftligt svar han tidigare
              lämnat på en fråga som berör samma ämne. Jag vill inledningsvis
              peka på att jag medvetet i min interpellation har använt formuleringen
              det sverigefinska biblioteket. Det är visserligen Finlands kulturinstitut
              i Sverige som driver biblioteket, men jag betraktar biblioteket
              som en sverigefinsk angelägenhet. Jag anser nämligen att det bibliotek
              vi talar om är viktigt för den sverigefinska nationella minoritetsgruppen
              och att biblioteket bidrar till att finska språket och kulturen
              bevaras och utvecklas i Sverige, en viktig ingrediens i den nationella
              minoritetspolitiken.
            </seg>
          </u>
          <u>
            <seg>
              Jag förstår att statsrådet inte kan föregripa höstens budgetprocess,
              men ändå hoppas jag att vi kan diskutera frågor som eventuellt
              återkommer i budgeten för år 2006.
            </seg>
          </u>
          <u>
            <seg>
              I sitt svar påpekar statsrådet att från år 2000 har Statens kulturråd
              ett särskilt uppdrag att främja minoriteternas litteratur och
              tidskrifter, och från 2002 har myndigheten också ett bredare uppdrag
              att främja minoriteternas språk och kultur. Visst är det så, men
              jag beklagar att det i verkligheten inte riktigt verkar som om
              språket och kulturen främjas hos den sverigefinska minoritetsgruppen,
              utan tvärtom. Jag ska ta upp två aktuella händelser som stöd för
              mitt kanske provokativa påstående.
            </seg>
          </u>
          <u>
            <seg>
              Mitt första exempel gäller detta: Från september 2003 har Sveriges
              finskspråkiga befolkning haft möjligheten att läsa en dagstidning
              på finska, visserligen endast fem dagar i veckan, men ändå. Tidningen
              har på ett förtjänstfullt sätt bidragit till att bevara och utveckla
              det finska språket i Sverige. Tidningen har kämpat sedan en tid
              tillbaka med ekonomiska svårigheter, och för cirka tio dagar sedan
              lades tidningen ned.
            </seg>
          </u>
          <u>
            <seg>
              Mitt andra exempel är sverigefinländarnas arkiv. Under sina 28
              verksamma år har arkivet utvecklats från en invandrararkiv till
              ett nationellt minoritets- och forskningsarkiv. Arkivet har uppskattats
              av många för sina angelägna projekt kring sverigefinsk kultur,
              historia och traditioner. Arkivets existens har varit hotad sedan
              en tid, och enligt uppgifter i medier alldeles nyligen ser det
              ut som om sverigefinländarnas arkivs tid är förbi. Varken forskare
              eller andra kommer att kunna nyttja arkivet och dess material
              framgent.
            </seg>
          </u>
          <u>
            <seg>
              En nedläggning av en finskspråkig verksamhet kanske inte gör
              så mycket, men ju fler verksamheter som försvinner desto svårare
              får vi att leva upp till Europarådets ramkonvention om att bevara
              och befrämja de nationella minoriteternas språk och kultur. Jag
              vill inte se det sverigefinska biblioteket som en i raden av nedläggningar
              av finskspråkiga verksamheter. Antalet besökare och utlån vittnar
              tydligt om att biblioteket är behövt och uppskattat.
            </seg>
          </u>
          <u>
            <seg>
              Nu undrar jag om statsrådet delar min uppfattning att biblioteket
              är en svensk angelägenhet och att biblioteket bidrar till att
              bevara och befrämja det finska språket och kulturen i Sverige
              det finska språket, som är ett av de fem nationella minoritetsspråken.
            </seg>
          </u>
          <note type="speaker">
            Anf. 3 Utbildnings- och kulturminister LEIF PAGROTSKY (s):
          </note>
          <u>
            <seg>
              Herr talman! För mig råder det inget tvivel om att Finlandsinstitutet,
              och kanske särskilt dess bibliotek, utgör en väldigt viktig sak
              för den sverigefinska minoriteten. Jag har besökt institutet,
              och jag vet att det är viktigt. Det är ett gemensamt ansvar för
              stat, landsting och kommuner att stödja minoritetsspråken, däribland
              finskan. Vi vet också att Finlandsinstitutets verksamhet har särskilt
              stor betydelse för den sverigefinska gruppen i Stockholmsregionen.
            </seg>
          </u>
          <u>
            <seg>
              Vi för också samtal med kommunen om just den här frågan. Vi vet
              att Stockholms stadsbibliotek har en omfattande utlåning på finska,
              och eftersom de allra flesta av dem som besöker och använder Finlandsinstitutets
              bibliotek är bosatta i Stockholmsregionen är detta en fråga som
              vi bör diskutera gemensamt, alltså inte bara staten utan också
              kommunen.
            </seg>
          </u>
          <u>
            <seg>
              För vår del kommer det att vara en fråga som vi överväger i samband
              med budgetarbetet. Framställningen från Finlandsinstitutet kom
              in sent förra året, efter det att förra årets budgetarbete var
              avslutat och riksdagen beslutat om budgeten för i år. Framställningen
              gäller ju pengar från 2006 och framåt, en tid som omfattas av
              det budgetarbete som vi gemensamt i våra partier ska inleda senare
              under det här året. Jag kommer då att ha med den här frågan som
              en av dem som vi har att hantera.
            </seg>
          </u>
          <u>
            <seg>
              Jag inser att detta tidsmässigt inte är idealiskt eftersom förberedelsetiden
              är ganska lång, men vi har inte haft möjlighet att gå igenom frågan
              snabbare. Vi samarbetar ju om budgetfrågorna, och kanske kan vi
              tillsammans föra diskussioner om detta och till slut komma fram
              till ett synsätt som vi båda står bakom.
            </seg>
          </u>
          <u>
            <seg>
              För mig är det, som sagt, angeläget att den sverigefinska minoriteten
              har tillgång till litteratur på sitt språk och att det finska
              språket också kan utvecklas i Sverige. Mitt ansvar gäller dock
              åtgärder på det nationella planet, sådana som även gynnar medlemmar
              av minoriteten i andra delar av Sverige än Stockholm.
            </seg>
          </u>
          <note type="speaker">
            Anf. 4 ELINA LINNA (v):
          </note>
          <u>
            <seg>
              Herr talman! Jag vill först kommentera detta med budgeten. Jag
              kommer att bevaka att vi i de kommande förhandlingarna tar upp
              den här frågan även från mitt partis sida. Jag ser fram emot att
              statsrådet på ett positivt sätt kommer att agera för att den sverigefinska
              befolkningen ska kunna ha tillgång till ett bibliotek.
            </seg>
          </u>
          <u>
            <seg>
              Statsrådet tar upp kommunernas och landstingens ansvar. Visserligen
              bor väldigt många av den sverigefinska minoritetsbefolkningen,
              som beräknas omfatta över 400 000 personer, i Stockholm och Mälardalen,
              men de finns över hela riket.
            </seg>
          </u>
          <u>
            <seg>
              När det gäller kommunernas ansvar har biblioteken i kommunerna
              sedan vi fick den nationella minoritetslagstiftningen för fem
              år sedan minskat, inte ökat, inköpen av finskspråkig litteratur.
              Tyvärr finns det dessutom mycket okunskap om den nationella minoritetslagstiftningen
              i kommunerna fortfarande efter fem år.
            </seg>
          </u>
          <u>
            <seg>
              Även jag anser att det är viktigt att också Stockholms stad är
              involverad i den här frågan, men var biblioteket än ligger kan
              det serva den sverigefinska befolkningen över hela landet. Det
              finns möjligheter att utveckla fjärrlåneservicen från Skåne till
              Norrland. Och det behövs.
            </seg>
          </u>
          <u>
            <seg>
              Under de fem år som sverigefinnarna haft nationell minoritetsstatus
              har finska språket delvis förstärkts men också försvagats kraftigt,
              till exempel i skolorna. Det finns knappt några kommunala skolor
              som har finska som första språk för barn med finska som modersmål,
              och de kommer därför inte att kunna få undervisning på finska.
              Det finns förvisso ett antal friskolor som arbetar väldigt aktivt,
              men kommunerna har egentligen helt och hållet släppt intresset
              för finska språket. Det ser alltså mörkt ut för finska språkets
              utveckling.
            </seg>
          </u>
          <u>
            <seg>
              Vi har nyligen också kunnat läsa i tidningarna att i Haninge
              kommun strejkar föräldrarna genom att inte lämna barnen till förskolan
              eftersom den finskspråkiga förskolan riskerar att läggas ned.
            </seg>
          </u>
          <note type="speaker">
            Anf. 5 Utbildnings- och kulturminister LEIF PAGROTSKY (s):
          </note>
          <u>
            <seg>
              Herr talman! Den sverigefinska minoritetens situation är ett
              ansvar för många i det svenska samhället kommuner, landsting och
              staten. Bibliotekens inköp styrs av många faktorer, och jag är
              övertygad om att den opinionsbildning som den sverigefinska minoritetens
              organisation driver kan påverka detta. Men det är inte något som
              regeringen kan styra gentemot kommunerna, utan kommunerna avgör
              detta på egen hand. Själv tycker jag att det som Elina Linna beskriver
              är bekymmersamt, eftersom biblioteken har stor betydelse för de
              nationella språkliga minoriteterna.
            </seg>
          </u>
          <u>
            <seg>
              Från statens sida avsätter vi ett belopp på närmare 8 miljoner
              kronor för dessa ändamål. Det är pengar som fördelas av Kulturrådet.
              Sedan kan man naturligtvis diskutera om den fördelningen är klok
              eller oklok. Jag har ingen anledning att göra någon annan, egen,
              bedömning. Men frågan om vi ska öka anslaget från ungefär 8 miljoner
              till ett större belopp måste givetvis vägas mot andra ändamål.
            </seg>
          </u>
          <u>
            <seg>
              Jag ser inte att det finns någon skillnad mellan oss två när
              det gäller utgångspunkterna för denna fråga. Sedan får vi se hur
              det kommer att gå när vi överblickar hur mycket resurser vi har
              till förfogande i budgetarbetet och om det finns utrymme för omprioriteringar.
              Vi får se om det finns några andra områden som badar i pengar
              som vi kan föra över till det här ändamålet utan att det känns
              någon annanstans.
            </seg>
          </u>
          <u>
            <seg>
              Jag vill också understryka vikten av det ansvar som ligger på
              de kommuner där de människor bor som betjänas av biblioteken.
              I det här fallet gäller det Finlandsinstitutets bibliotek, som
              till övervägande del riktar sig till människor i Stockholmsområdet.
              Jag tycker att det vore bra om det gick att utveckla verksamheten
              i riktning mot ett ökat nationellt ansvar, kanske i samarbete
              med andra bibliotek, vad vet jag, men i den dimensionen att det
              statliga ansvaret kommer mer i förgrunden.
            </seg>
          </u>
          <u>
            <seg>
              Servicen och stödet till den sverigefinska minoriteten i Stockholmsområdet
              åvilar emellertid i första hand kommunerna och landstinget i den
              här regionen, inte skattebetalarna i hela Sveriges land.
            </seg>
          </u>
          <note type="speaker">
            Anf. 6 ELINA LINNA (v):
          </note>
          <u>
            <seg>
              Herr talman! Sverige har ratificerat Europarådets konvention,
              ramkonventionen om nationella minoriteter, och det förpliktar
              den svenska regeringen att leva upp till konventionens tankar.
              Sverige har fått kritik när Europarådet besökte Sverige för att
              kontrollera hur man lever upp till ramkonventionen. Jag är också
              mån om att Sverige stolt kan visa att man lever upp till konventionens
              innebörd.
            </seg>
          </u>
          <u>
            <seg>
              De exempel på nedläggningar av sverigefinska verksamheter som
              jag tog upp i mina inlägg talar tyvärr sitt tydliga språk, nämligen
              att den sverigefinska kulturen och språket inte har en positiv
              utveckling, åtminstone inte just nu.
            </seg>
          </u>
          <u>
            <seg>
              Jag ser fram emot att statsrådet i budgetförhandlingar under
              hösten försöker driva de här frågorna, så att den sverigefinska
              minoriteten kan fortsätta att utvecklas i vårt land.
            </seg>
          </u>
          <note type="speaker">
            Anf. 7 Utbildnings- och kulturminister LEIF PAGROTSKY (s):
          </note>
          <u>
            <seg>
              Herr talman! Jag beklagar om det är så att minoriteternas ställning
              har försvagats runtom i landet, särskilt om det är så på kulturområdet.
              Kanske har dessa intressen fått stå tillbaka när resurser har
              fördelats i kommunerna, men för statens del kan man slå fast att
              statens ambitioner, engagemang och insatser gradvis har ökat.
              Positionerna på det här området har flyttats fram hela tiden.
              Jag kan inte erinra mig ett enda exempel på att vi på den statliga
              sidan skulle ha sänkt ambitionsnivån eller rullat tillbaka gamla
              åtaganden och tidigare insatser, även om det kanske någon gång
              har hänt att budgetsanering och besparingar har träffat också
              detta område.
            </seg>
          </u>
          <u>
            <seg>
              Ambitionsnivån har hela tiden höjts. Jag hoppas att vi kan fortsätta
              arbeta för det framöver.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Svar på interpellation 2004/05:398 om IUC och UPA-uppdraget
          </note>
          <note type="speaker">
            Anf. 8 Näringsminister THOMAS ÖSTROS (s):
          </note>
          <u>
            <seg>
              Herr talman! Maria Larsson har frågat mig vilka åtgärder jag
              avser att vidta för att utvärdera Nuteks call -förfarande. Vidare
              frågar Maria Larsson vilka åtgärder jag avser att vidta för IUC:s
              modell för uppsökande verksamhet, produktutveckling och avknoppning.
            </seg>
          </u>
          <u>
            <seg>
              För närvarande finns det industriella utvecklingscentrum i 19
              regioner i Sverige. Ytterligare bolag är under bildande. IUC-bolagen
              ägs och leds av regionala aktörer och har en verksamhet som är
              mycket värdefull för många mindre företag. Regeringen ser positivt
              på IUC:s verksamhet och överväger olika möjligheter att stödja
              och utveckla den.
            </seg>
          </u>
          <u>
            <seg>
              Regeringen gav den 21 oktober 2004 Nutek i uppdrag att främja
              produktutveckling i små företag genom att inbjuda aktörer att
              inkomma med projektförslag, så kallat call -förfarande. Med det
              nya uppdraget vill regeringen öppna upp för fler aktörer än IUC
              att ta del av de medel som avsatts för produktutveckling. Medlen
              kommer att kunna användas inom teknik, miljö, design, marknad,
              ekonomi och organisation. Det är sedan upp till de enskilda företagen
              eller företagsnätverken att avgöra vem eller vilka de vill köpa
              insatser från. I de partnerskap som Nutek fattat beslut om att
              tilldela medel ingår följande IUC-bolag: IUC Botnia, IUC Trä,
              IUC Kalmar, IUC Dalarna, IUC Gnosjöregionen, IUC Träcentrum Nässjö,
              IUC Sydpoolen, IUC Tibro, IUC Sjuhärad, IUC Wermland och IUC Norrbotten.
            </seg>
          </u>
          <note>
            Nutek kommer att lämna en första delredovisning till Näringsdepartementet
            den 1 september 2005 om hur de medel som avsatts till produktutveckling
            använts. Under hösten 2006 kommer Nutek att utvärdera produktutvecklingsprogrammet.
            Utvärderingen kommer att omfatta dels partnerskapets effektivitet,
            dels företagens och företagsnätverkens utveckling.
          </note>
          <u>
            <seg>
              IUC:s verksamhet är ett bra exempel på hur lokala aktörer gemensamt
              kan arbeta för att utveckla det lokala företagandet. Delägande
              företag, fack, kommuner, institut, universitet och högskolor tillför
              sina kompetenser och nätverk för att skapa så goda möjligheter
              som möjligt till affärsutveckling i de små företagen. Genom denna
              regionala förankring kan IUC-bolagen erbjuda företagen värdefulla
              insatser när det gäller att utveckla produkter och affärsidéer.
              Det är bland annat därför som IUC har fått ett betydande statligt
              ekonomiskt stöd för att bygga upp och bedriva verksamhet.
            </seg>
          </u>
          <note type="speaker">
            Anf. 9 MARIA LARSSON (kd):
          </note>
          <u>
            <seg>
              Herr talman! Tack för svaret, ministern. Jag har slitit på många
              ministrar när jag har diskuterat IUC-frågor. Först var det Björn
              Rosengren, sedan Mona Sahlin, så Leif Pagrotsky, och nu är det
              Thomas Östros och jag som möts för att tala om IUC. Trevligt!
            </seg>
          </u>
          <u>
            <seg>
              Alla har talat om vikten av att stödja IUC-bolagen, men under
              hela denna tid har IUC-bolagen inte känt sig stödda. Tvärtom har
              de känt sig lite motarbetade. Det har känts som att man har minimerat
              möjligheterna och låtit dem leva i ovisshet om budgetmedlen varje
              år, trots att de i flertalet fall har lyckats bra och förvaltat
              de förhållandevis små pengarna på ett aktivt sätt som har genererat
              många nya produkter och också nya företag och nya jobb.
            </seg>
          </u>
          <u>
            <seg>
              Nu har regeringen bestämt att man ska avveckla UPA-uppdraget,
              som ju har varit direkt riktat till IUC-bolagen, och i stället
              inrätta ett så kallat call -förfarande. Regeringen ville konkurrensutsätta
              IUC. Det kan vara gott, men här handlar det inte om likvärdiga
              konkurrensförhållanden. Man ska ju konkurrera med aktörer som
              i botten är helt statligt finansierade.
            </seg>
          </u>
          <u>
            <seg>
              Från regeringens sida har man alltså valt bort och detta vill
              jag starkt ifrågasätta de regionalt ägda bolagen, som har representanter
              för fack och näringsliv, till förmån för offentliga aktörer. Aktörer
              som tidigare har jobbat med stöd för produktutveckling direkt
              in i företagen väljs nu bort. Pengarna har blivit rena bidrag.
              Tidigare var företagen återbetalningsskyldiga, men nu handlar
              det om rena bidrag. Det krävs offentlig medfinansiering, vilket
              gör att bara aktörer som har egna skattemedel kan vara med, det
              vill säga Almi, länsstyrelserna eller regionförbunden.
            </seg>
          </u>
          <u>
            <seg>
              Det har blivit en subvention för att köpa konsulttjänster. Pengarna
              kan inte längre användas till det som har varit framgångsrikt,
              nämligen produktutveckling utförd av personal i företag, utan
              konsulttjänsterna köps av de offentliga aktörerna. Som jag ser
              det lär detta inte generera särskilt många nya produkter eller
              så värst många nya jobb till följd av produktutvecklingen. Däremot
              kan det vara en eller annan konsult som får mer jobb.
            </seg>
          </u>
          <u>
            <seg>
              Resultatet av call -förfarandet är vilket ministern säkert också
              vet fast han inte berättar det i svaret att Nutek, som drivs med
              statliga medel, har beviljat sitt dotterbolag Almi, som också
              drivs med statliga medel, så gott som alla tillgängliga resurser.
              Samtliga ansökningar från IUC-bolagen har avslagits. Endast tre
              av 20 beviljade ansökningar har någon del privatfinansiering i
              sin verksamhet. De övriga 17 är Almiprojekt.
            </seg>
          </u>
          <u>
            <seg>
              Inte en enda av Almis ansökningar har fått avslag. Samtliga har
              blivit beviljade. Detta är resultatet av ett avvecklat UPA-uppdrag
              och ett överlåtande till de offentliga aktörerna i stället. Jag
              tycker att detta är tråkigt. I de här fallen kan man inte tala
              om att man tävlar på lika villkor det finns ju en statlig lönegaranti
              i botten på projektansökningarna.
            </seg>
          </u>
          <u>
            <seg>
              Kristdemokraterna ser positivt på IUC. Jag blev trots allt lite
              nyfiken på den skrivning som finns i vårpropositionen, där det
              står så här: Regeringen ser positivt på IUC:s verksamhet och överväger
              olika möjligheter att stödja och utveckla dem.
            </seg>
          </u>
          <u>
            <seg>
              Jag hoppas att ministern kan ge ett svar på vad som ryms i de
              orden stödja och utveckla. Jag ser fram emot svaret!
            </seg>
          </u>
          <note type="speaker">
            Anf. 10 Näringsminister THOMAS ÖSTROS (s):
          </note>
          <u>
            <seg>
              Herr talman! Jag tycker också att det är trevligt att få diskutera
              den här frågan med Maria Larsson. Det är ju en fråga som socialdemokratin
              har drivit under många år. Det handlar om att få mer av lokalt
              och regionalt engagemang och mer av partnerskap mellan olika aktörer
              i en region. Det var också under den socialdemokratiska regeringen
              som IUC bildades.
            </seg>
          </u>
          <u>
            <seg>
              Vi har satsat mycket pengar under den här perioden, 400 miljoner
              kronor. Hela tiden har tanken varit att staten ska vara med och
              finansiera inledningsvis, och sedan måste det hela leva av egna
              resurser. Man mobiliserar regionens egna resurser och insatser.
              Vi ser mycket fin verksamhet i många av de IUC-bolag som nu verkar.
            </seg>
          </u>
          <u>
            <seg>
              Maria Larsson säger att det kanske inte vore så dumt att också
              låta fler aktörer vara med. Att konkurrensutsätta kan vara gott,
              säger hon. Det är intressant att höra det, för jag håller med
              om det. Det är bra att det finns möjlighet för fler aktörer att
              vara med och stötta det lokala och regionala näringslivet. Det
              är ju tanken bakom call -förfarandet, som vilket jag har redovisat
              nu väldigt många IUC-bolag deltar i. Jag har goda förhoppningar
              om att detta också kan innebära att IUC utvecklas framöver.
            </seg>
          </u>
          <u>
            <seg>
              Det blir efterhand också ganska stora resurser. Regeringen har
              öronmärkt 30 miljoner kronor. Nutek tar 30 miljoner kronor av
              sina medel. Det är 21 miljoner kronor i regional uppväxling från
              olika partnerskap och 80 miljoner kronor i medfinansiering från
              företagen. Det är sammantaget 160 miljoner kronor till produktutvecklande
              insatser.
            </seg>
          </u>
          <u>
            <seg>
              Maria Larsson vill ge sken av att de pengarna ska användas i
              något slags offentlig verksamhet. Det är tvärtom. Pengarna används
              till produktutveckling ute i företagen. Det är i mycket stor utsträckning
              styrt av företagen själva. Det är tanken bakom att öppna för fler
              aktörer. Hur kan vi få företagens behov att verkligen lysa igenom?
            </seg>
          </u>
          <u>
            <seg>
              Jag utgår ifrån att IUC-bolagen kommer att vara väldigt attraktiva
              för företagen. Det gäller särskilt när man har skaffat sig den
              kompetens man har i många av våra IUC-bolag i tät samverkan med
              andra aktörer och också med utbildning kopplat till IUC. Det gäller
              till exempel kvalificerad yrkesutbildning. Man har skapat en kärna
              av kompetens som jag tror blir väldigt intressant för företagen.
            </seg>
          </u>
          <u>
            <seg>
              Det är precis som Maria Larsson säger. Vi följer detta väldigt
              noggrant. Vi är angelägna om en bra utveckling för IUC. Vi vill
              ha fler aktörer och lite konkurrens i systemet. Det tror jag är
              nyttigt. Det brukar inte Maria Larsson vara motståndare till i
              vanliga fall.
            </seg>
          </u>
          <u>
            <seg>
              Jag kommer noggrant att följa och se hur IUC nu tar del av uppdraget
              och hur det påverkas och utvecklas av uppdraget. Jag kan naturligtvis
              tänka mig att ta initiativ framöver för att ytterligare stärka
              IUC:s utveckling.
            </seg>
          </u>
          <note type="speaker">
            Anf. 11 MARIA LARSSON (kd):
          </note>
          <u>
            <seg>
              Herr talman! Man ska kunna ha konkurrensutsättning om det mesta.
              Men konkurrensen ska ske på lika villkor. Det är precis det som
              är problemet med den här verksamheten.
            </seg>
          </u>
          <u>
            <seg>
              Jag vet inte om Thomas Östros missade vad jag angav som resultat
              av det som blivit av förändringen. Inget IUC-bolag kommer i fråga
              för några pengar. Alla ansökningar från Almi har blivit beviljade.
              Det är resultatet. Det kan inte sägas vara att stödja IUC-verksamheten.
              Konkurrensen sker inte på lika villkor. Det är problemet med det
              nya call- förfarandet.
            </seg>
          </u>
          <u>
            <seg>
              Mycket pengar har satsats på IUC-bolagen. Det är 400 miljoner.
              Fast vi får ju tänka efter. De har inte satsats på IUC-bolagen.
              Absoluta merparten av de pengarna har kanaliserats ut till företagen
              i form av nya produkter och nya jobb. Det är precis den verksamheten
              vi vill se.
            </seg>
          </u>
          <u>
            <seg>
              Det är därför jag står här och debatterar i dag. Jag tycker att
              det är så tråkigt att den verksamhet som har genererat så många
              nya jobb faktiskt slås ihjäl med det nya call -förfarandet. Det
              blir till en administrativ funktion hos redan offentliga aktörer
              i redan förberedda projekt. Något annat kan inte komma ifråga
              med den korta tid som pengarna finns anslagna.
            </seg>
          </u>
          <u>
            <seg>
              Det som bekymrar mig är att man inför ett system där konkurrensutsättningen
              inte sker på lika villkor. Därför måste man rätta till detta.
              Jag tror att utvärderingarna tydligt kommer att visa det. Jag
              kan redan referera hur pengarna har fördelats. Det är anmärkningsvärt.
            </seg>
          </u>
          <u>
            <seg>
              Thomas Östros måste väl ha en kommentar om de faktiska förhållandena.
              IUC-bolagen har inte fått ett enda projekt. De ingår i partnerskapen,
              men det betyder ingenting. Fråga IUC-bolagen vad de tycker om
              partnerskapen. Det innebär absolut ingenting.
            </seg>
          </u>
          <u>
            <seg>
              Det finns ingen definition av vad partnerskapet ska göra. Det
              finns inga juridiska förpliktelser i partnerskapen. Man får från
              IUC-bolagen, de som har valt att sitta med, ett medlemskort för
              att sitta med och bedöma förslag som kommer in. Men de har inte
              själv blivit uppdragstagare.
            </seg>
          </u>
          <u>
            <seg>
              Flera IUC-bolag insåg det redan från början och har valt att
              inte vara med. Andra som är med vittnar om att privata aktörer
              som sitter med anger jäv när deras ärenden behandlas. Men det
              gör inte Almi. Det sitter med och beslutar om alla sina egna projekt
              och beviljar alla sina egna projekt pengar.
            </seg>
          </u>
          <u>
            <seg>
              Nej, Thomas Östros, det här har inte blivit bra. Jag tycker att
              Thomas Östros ändå skulle kunna erkänna att det här finns ett
              problem inbyggt som måste tas itu med om vi ska rädda IUC-bolagen.
              Det brinner redan lite i knutarna.
            </seg>
          </u>
          <u>
            <seg>
              En del har skaffat sig en annan stor verksamhet på annat håll.
              De gör väldigt många förtjänta utvecklingsinsatser för små och
              medelstora företag. UPA-uppdraget har genererat så mycket gott
              av nya jobb och produkter, och det bör återskapas.
            </seg>
          </u>
          <u>
            <seg>
              Vi kristdemokrater tycker att UPA-uppdraget ska återskapas och
              att pengarna ska anslås direkt i budgeten. De ska inte läggas
              under Almis och Nuteks beslutskraft. De är konkurrenter, men inte
              på lika villkor. Det är det som Thomas Östros inte vill se.
            </seg>
          </u>
          <u>
            <seg>
              Jag fick inte svar på vad skrivningen i vårpropositionen står
              för. Det står att man överväger olika möjligheter att stödja och
              utveckla dem. Det måste finnas någon tanke bakom en sådan skrivning.
              Vilka olika möjligheter är det?
            </seg>
          </u>
          <u>
            <seg>
              Finns det ingen som helst täckning för de ord som står i vårpropositionen?
              Är de bara ditritade utan att det finns ett reellt innehåll och
              en reell tanke bakom? Thomas Östros måste kunna definiera någotsånär
              vad som ryms i de skrivningarna. Eller är det bara tomma ord?
            </seg>
          </u>
          <note type="speaker">
            Anf. 12 INGEGERD SAARINEN (mp):
          </note>
          <u>
            <seg>
              Herr talman! Jag vill i huvudsak understryka det Maria Larsson
              har sagt om betydelsen av den positiva utvecklingskraften hos
              IUC-bolagen. Även jag är förvånad över resultatet av call- förfarandet.
              Det måste anses vara oerhört positivt att det privata näringslivet
              driver utvecklingen. Det är där elden och drivkraften finns.
            </seg>
          </u>
          <u>
            <seg>
              Det offentliga ska vara med som hjälpare och ibland som finansiärer.
              Men elden och drivkraften till företagsamhet finns hos företagen
              själva. Det är viktigt att erkänna det och att stimulera en utveckling
              där de tar en aktiv del och driver utvecklingen.
            </seg>
          </u>
          <u>
            <seg>
              Det är som Maria Larsson sade. Inget IUC-bolag har utsetts som
              partnerledare i något av partnerskapen. Det är ytterst allvarligt.
              Det tyder på att det har varit ett urval av partner och projekt
              som man kanske borde se över från både Nuteks och regeringens
              sida i slutändan.
            </seg>
          </u>
          <u>
            <seg>
              Det finns ungefär 200 partner i partnerskapen, och åttatio av
              dem är IUC-bolag. Huvuddelen av de andra är offentliga aktörer.
              Att det blir finansiering även från regional nivå till projekt
              handlar i huvudsak också om offentliga medel. De styrs från offentliga
              aktörer på statlig och regional nivå. Det handlar inte om företagens
              egen drivkraft.
            </seg>
          </u>
          <u>
            <seg>
              Det som nu sker är egentligen en återgång till att det delas
              ut konsultcheckar. UPA-uppdraget var betydligt effektivare än
              så. Det hade stor betydelse för att driva fram en utveckling och
              ett samarbete i företagen. Det är nu en återgång till konsultcheckarna.
              Det finns redan mängder av medel till det. Det är inte en tillräcklig
              drivkraft.
            </seg>
          </u>
          <u>
            <seg>
              Det är bekymmersamt att IUC-bolagen har fått träda tillbaka på
              det här sättet för offentliga aktörer när det gäller företagsutvecklingen.
              Det är olyckligt för sysselsättningsutvecklingen i Sverige. Jag
              ser fram emot att vi framöver kanske tillsammans kan precisera
              hur vi ska utveckla och förnya verksamheten hos IUC-bolagen så
              att de får komma med på banan igen.
            </seg>
          </u>
          <note type="speaker">
            Anf. 13 Näringsminister THOMAS ÖSTROS (s):
          </note>
          <u>
            <seg>
              Herr talman! Det ser jag också fram emot, Ingegerd Saarinen.
              Det är en gemensam vårproposition vi har lagt fram. Där står vi
              verkligen för alla delar tillsammans.
            </seg>
          </u>
          <u>
            <seg>
              Också jag är väldigt engagerad i frågan hur vi utvecklar IUC-bolagens
              möjligheter att delta. Jag har följt IUC ganska nära genom åren
              och sett många goda och fina exempel på hur man arbetar. Jag är
              inte lika rädd som Maria Larsson för att man får konkurrera också
              med andra aktörer.
            </seg>
          </u>
          <u>
            <seg>
              Det viktiga för mig är företagens intressen och vilka behov företagen
              har av produktutveckling.
            </seg>
          </u>
          <u>
            <seg>
              Sedan bör det finnas en mångfald av aktörer som företagen kan
              välja mellan och som hjälper till med det kompetensbehov eller
              de specifika insatser som behövs för att företagens idéer ska
              kunna utvecklas. Då tror jag att det är en klok politik att öppna
              upp och låta flera vara med.
            </seg>
          </u>
          <u>
            <seg>
              Maria Larsson fortsätter att beskriva det som om det nu skulle
              handla om några offentliga tjänstemän som utvecklar sin byråkrati
              i stället för att företagen får chans att utveckla sina produkter.
              Det kan man ju göra med den hetta som Maria Larsson har i sin
              argumentation. Men det är inte sant. Här handlar det om privata
              företags produktutveckling och om deras möjlighet att stärka sin
              konkurrenskraft, att ta nya marknadsandelar och att anställa flera.
            </seg>
          </u>
          <u>
            <seg>
              Visst är jag mycket öppen för att följa hur det här call -förfarandet
              och den här konkurrensutsättningen har utfallit och hur vi kan
              utveckla det och korrigera det efter hand om vi upplever att det
              behövs andra signaler. Det gäller inte minst Miljöpartiet, socialdemokratin
              och Vänsterpartiet tillsammans. Där finns det ingen byråkratisk
              fasthet, utan det här handlar om företagens utveckling framför
              allt.
            </seg>
          </u>
          <u>
            <seg>
              Jag förstår naturligtvis att IUC:erna inledningsvis tycker att
              det vore bättre om de fick ha pengarna för sig själva än att det
              blev en konkurrensutsättning. Det är en ganska naturlig reaktion.
              Men vi ska se till tillsammans att också call -förfarandet, som
              bjuder in flera, innebär en förbättring och kvalitetshöjning och
              en produktutveckling som stärker företagandet.
            </seg>
          </u>
          <u>
            <seg>
              Nu utvärderas detta. Det kommer en första delutvärdering efter
              sommaren. Det kommer att bli ett bra underlag för att ta ställning
              till fortsatta initiativ. Själv har jag ett starkt engagemang
              i IUC:ernas utveckling och kommer att följa den noggrant.
            </seg>
          </u>
          <note type="speaker">
            Anf. 14 MARIA LARSSON (kd):
          </note>
          <u>
            <seg>
              Herr talman! Det är intressant att höra att här står både Miljöpartiet
              och Socialdemokraterna och talar om sin gemensamt överenskomna
              vårproposition. Men ni har ingen aning om vad ni har skrivit om.
              Ingen har tydligen tänkt någonting inför de ord som skrevs ned.
              Vi ska fortsätta att tänka på hur vi ska utveckla, står det. Orden
              betyder ingenting! De står inte för någon form av bakgrundstänkande
              och uppenbarligen inte för något tänkande om de framtida möjligheterna
              eftersom ingenting åt det hållet kan redovisas i kammaren. Det
              är väl så en vårproposition kommer till.
            </seg>
          </u>
          <u>
            <seg>
              Jag tycker mycket om konkurrens på lika villkor. Låt mig säga
              det igen, för det verkar som om Thomas Östros inte hör det. Det
              Thomas Östros har skapat med förslaget är konkurrens på ojämlika
              villkor, och det är en helt annan sak.
            </seg>
          </u>
          <u>
            <seg>
              Jag skulle vilja att Thomas Östros kommenterar utfallet av call
              -förfarandet. Är det ett rimligt utfall att IUC-bolagen inte har
              fått en enda ansökan beviljad medan Almi har fått samtliga sina
              ansökningar beviljade? Talar inte det för att det blir en obalans
              inbyggd i systemet? Kommentera detta, Thomas Östros! Blev det
              ett bra utfall eller inte? Annars finns det ju alla skäl att verkligen
              göra om systemet.
            </seg>
          </u>
          <u>
            <seg>
              Nu ska det utvärderas, och det är väl gott och väl. Vi vet redan
              mycket precis det som jag har stått och berättat om. Jag skulle
              vilja uppmana Thomas Östros att titta i utvärderingen på hur regelverket
              har efterlevts. Har det krav på medfinansiering som fanns från
              början tillämpats i alla beviljade ansökningar? Jag kan redan
              tala om att det inte var så. Uppsökande verksamhet skulle inte
              längre finnas med. Men en del har fått pengar beviljade för uppsökande
              verksamhet. Titta på hur jävsituationen har fungerat vid beslutstillfällena!
              Men framför allt titta på, och mät, antalet nya produkter som
              kommer fram! Mät antalet nya jobb som utvecklas utifrån detta!
            </seg>
          </u>
          <u>
            <seg>
              Det vill jag se i utvärderingen, och inte bara det här som Thomas
              Östros skriver om, det vill säga partnerskapets effektivitet och
              företagens och företagarnätverkets utveckling. Mät det faktiska
              antalet nya produkter och nya jobb, jämför med vad UPA-uppdraget
              gav och gör en slutsats av hur systemet behöver förändas! Förändring
              kommer att vara nödvändig. Det här har inte fungerat, Thomas Östros.
            </seg>
          </u>
          <note type="speaker">
            Anf. 15 Näringsminister THOMAS ÖSTROS (s):
          </note>
          <u>
            <seg>
              Herr talman! Det är märkligt att lyssna på Maria Larsson, som
              redan innan pengarna har kommit i arbete ute i företagen tror
              sig veta att det inte blev någon produktutveckling. Redan innan
              pengarna är ute i företagen tror hon sig veta att det inte blev
              någon sysselsättning. Det saknas lite eftertanke, Maria Larsson,
              i argumentationen.
            </seg>
          </u>
          <u>
            <seg>
              Detta är ju pengar som först nu kommer ut till företagen. Det
              ska utvärderas när vi ser vad de pengarna leder till. En viktig
              del i detta är att se om det leder till ökad sysselsättning. Leder
              det till en bra produktutveckling? Det är självklarheter. Men
              är det seriöst att påstå att detta inte har skett redan innan
              verksamheten har kommit i gång?
            </seg>
          </u>
          <u>
            <seg>
              Det visar hur Maria Larsson hamnar snett i argumentationen. Här
              handlar det om företagens möjligheter. Med den här metoden har
              vi nu lyckats växla upp 30 miljoner från regeringen och 30 miljoner
              från Nutek till 160 miljoner, som kommer företagen till del i
              produktutvecklande insatser. Vi gör det genom att låta flera aktörer
              vara med. Det gäller inte bara dem som vi hittills har satsat
              på, utan vi bjuder in flera.
            </seg>
          </u>
          <u>
            <seg>
              Det måste utvärderas, men jag tror att om flera får vara med
              så ökar möjligheterna att vi hittar den bästa av kvaliteter i
              insatserna för att främja företagens produktutveckling. Det tror
              inte Maria Larsson. Det är en förvånande slutsats med tanke på
              att det inte är den argumentation som hon i vanliga fall företräder.
              Här ska icke öppnas upp för flera aktörer. Här ska man göra precis
              som man alltid har gjort, tydligen.
            </seg>
          </u>
          <u>
            <seg>
              När IUC:erna bildades var tanken att det skulle vara en ordentlig
              statlig insats från början och sedan alltmer av regionala insatser
              som tar över finansieringen. Nu finns IUC:er med som starka, fina
              bolag på många håll i landet. Nu kommer de att kunna vara med
              och konkurrera om produktutvecklingsuppdrag. De finns med i många
              av de partnerskap som nu får resurser. Jag räknar med att de om
              de är skickliga och duktiga också får resurser till del för att
              delta i produktutvecklingen när företagen själva beställer.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Svar på interpellation 2004/05:446 om Telia Soneras investeringar
            i Ryssland
          </note>
          <note type="speaker">
            Anf. 16 Näringsminister THOMAS ÖSTROS (s):
          </note>
          <u>
            <seg>
              Herr talman! Maria Larsson har ställt ett antal frågor om Telia
              Soneras investering i det ryska telekomföretaget Megafon. Frågorna
              är ställda mot bakgrund av en artikel i Affärsvärlden den 19 januari
              i år.
            </seg>
          </u>
          <u>
            <seg>
              Regeringen har på de områden som interpellanten tar upp mutor
              och oetiskt beteende på ett väldigt tydligt och konkret sätt visat
              vad som gäller för de statligt ägda bolagen.
            </seg>
          </u>
          <u>
            <seg>
              I den statliga ägarpolicyn uppmanas bolagen att ha en väl förankrad
              och gemensam etisk värdegrund i form av en etikpolicy. Dessutom
              var min företrädare tydlig med att nolltolerans mot fusk, mygel
              och mutor gäller i alla statliga bolag. Att denna nolltolerans
              alltjämt gäller är ett budskap som jag självfallet skriver under
              på.
            </seg>
          </u>
          <u>
            <seg>
              Vad närmare gäller Telia Sonera är det ett börsnoterat bolag,
              och den svenska staten äger drygt 45 % av aktierna. Som den största
              ägaren är staten med och bestämmer de övergripande målen för företagets
              verksamhet, såsom att företaget ska uppfylla marknadsmässiga avkastnings-
              och utdelningskrav i sin affärsverksamhet.
            </seg>
          </u>
          <u>
            <seg>
              Den operativa verksamheten är dock bolagets styrelses och lednings
              ansvar. Denna beslutsordning gäller såväl privata som helägda
              eller delägda statliga aktiebolag, och är i detta fall en direkt
              följd av att riksdagen valde att bolagisera Televerket.
            </seg>
          </u>
          <u>
            <seg>
              Styrelsens och ledningens ansvar för Telia Sonera innefattar
              därför åtagandet att förvalta och utveckla ägandet av dess intressebolag.
              Såväl Megafon som Telecominvest är intressebolag. I de tvister
              som pågår om ägandet av aktierna i Megafon är varken Megafon,
              Telecominvest eller Telia Sonera involverade som parter.
            </seg>
          </u>
          <u>
            <seg>
              Telia Sonera har i linje med regeringens önskemål en antagen
              etikpolicy som tydligt anger att bolaget inte bedriver verksamhet
              som förutsätter brott mot lagstiftning eller mot företagets policy.
              Vidare framgår också tydligt att man inte vare sig lämnar eller
              tar emot betalningar av något slag som är olagliga eller oetiska
              i landet där verksamheten bedrivs.
            </seg>
          </u>
          <u>
            <seg>
              Det är styrelsens och ledningens ansvar att säkerställa att bolaget
              bedriver sin verksamhet i överensstämmelse med de lokala lagarna
              och reglerna samt sin egen etikpolicy. Jag har fortsatt förtroende
              för styrelsens sätt att sköta sitt arbete och utgår från att verksamheten
              bedrivs väl inom de ramar som lagar och regler sätter.
            </seg>
          </u>
          <note type="speaker">
            Anf. 17 MARIA LARSSON (kd):
          </note>
          <u>
            <seg>
              Herr talman! Tack, näringsministern, för svaret! Näringsministern
              och regeringen har alltså inte vidtagit några åtgärder för att
              skaffa sig kännedom om vilka partner som Telia Sonera har i Ryssland.
              Näringsministern har inte heller vidtagit några åtgärder för att
              säkerställa att Telia Sonera inte ska beröras av de misstankar
              om penningtvätt och korruption som omger dess ryska partner.
            </seg>
          </u>
          <u>
            <seg>
              Näringsministern avser inte heller att vidta några ytterligare
              åtgärder för att säkerställa att de lagar och riktlinjer som statliga
              företag berörs av upprätthålls även vid investeringar i bolag
              i andra länder. Jag är lite förvånad över ointresset. Eller vill
              näringsministern inte smutsa ned händerna i detta som inte ser
              riktigt rent ut?
            </seg>
          </u>
          <u>
            <seg>
              Jag menar att när man är så pass stor och kraftig ägare som man
              är i Telia Sonera får man inte vara riktigt så naiv. Regeringen
              har ju huvudansvaret att utöva ägarstyrningen, och där har det
              ju brustit i de statliga bolagen. Det har vi sett många redovisningar
              av. De investeringar som man har gjort i Ryssland är stora, och
              de är strategiskt viktiga för Telia Sonera.
            </seg>
          </u>
          <u>
            <seg>
              Menar näringsministern att man aldrig gör den här typen av bedömningar
              när man gör strategiska investeringar? Sonderar man inte terrängen
              med sina huvudägare? Är det det normala förhållandet att man inte
              gör någon kontroll? Jag tycker att det vore av intresse att få
              veta det.
            </seg>
          </u>
          <u>
            <seg>
              Vet näringsministern, har han undersökt, tittat på, vem som står
              bakom Ipoc och First National Holdings? Har näringsministern läst
              den här rapporten som innehåller väldigt många anmärkningsvärda
              och intressanta saker? Anklagelserna om penningtvätt är ganska
              allvarliga. De här anklagelserna bestyrks av en av världens kanske
              främsta experter på området, Jonathan GA Philips som jobbar på
              Pricewaterhouse Coopers i London. Jag skulle gärna vilja veta
              hur mycket näringsministern har tagit reda på. Är det här helt
              ointressant? Kan ett statligt bolag med ett så starkt statligt
              ägande som Telia Sonera har, agera helt fritt utan att man i Regeringskansliet
              vet någonting om vad de har för sig?
            </seg>
          </u>
          <u>
            <seg>
              Det är den ena delen som jag vill ha ytterligare belyst av näringsministern.
            </seg>
          </u>
          <u>
            <seg>
              Jag tycker inte att det stämmer som näringsministern säger i
              svaret att varken Telia Sonera eller Telecominvest på något sätt
              är inblandade i de rättsliga striderna. Vi har ett nytt aktieägaravtal
              från den 9 mars i år. Där förbinder sig faktiskt Telia Sonera
              för att arbeta för att lösa tvisterna till Ipocs fördel. Det står
              till exempel så här i det avtalet: Parterna förbinder sig att
              hindra att direkta eller indirekta konkurrenter såsom Alfa Group
              får eller behåller ett ägarintresse i Megafon. Parterna tar starkt
              avstånd från Alfa Groups försök att ogiltigförklara aktieägaravtalet
              och uppmanar Alfa att ta tillbaka dessa krav. Ipoc och TCI drar
              tillbaka sina krav mot Telia Sonera som är föremål för ett skiljedomsförfarande
              i Stockholm just nu.
            </seg>
          </u>
          <u>
            <seg>
              Man tar och man ger. Telia Sonera bedömer detta så viktigt att
              man kommer att utöka sin personalstyrka och utse en person som
              placeras på Megafon. Det här är i allra högsta grad att vara involverad.
              Tycker inte näringsministern det?
            </seg>
          </u>
          <u>
            <seg>
              Till sist skulle jag vilja ställa en fråga. Om det är så att
              de rättsprocesser som nu är på gång i väldigt många olika hörn
              av världen skulle visa att det finns ekonomisk brottslighet och
              att det blir en fällande dom, kommer det att påverka regeringens
              ägarstyrning av Telia Sonera? Kommer man att uppmana Telia Sonera
              att avbryta samarbetet med sina ryska partner i sådana fall? Jag
              tror att det är av stort värde och vikt att veta om regeringen
              ämnar agera vid ett sådant förhållande.
            </seg>
          </u>
          <note type="speaker">
            Anf. 18 INGEGERD SAARINEN (mp):
          </note>
          <u>
            <seg>
              Herr talman! Det är oerhört viktigt att de statliga företagen
              går före på olika sätt och är etiska föredömen, miljömässiga föredömen
              och föredömen i alla de etiska frågor som vi tycker är viktiga.
              Det måste vara ett skäl till att ha statligt företagande att staten
              ska visa vägen i dessa frågor. Givet detta, som jag tror att vi
              är överens om, blir det väldigt underligt när man ser att Telia
              Sonera är väldigt djupt inblandat i en företagsamhet i Ryssland
              och andra stater där det finns starka misstankar om både korruption
              och penningtvätt.
            </seg>
          </u>
          <u>
            <seg>
              Jag tycker att det är väldigt viktigt att regeringen utnyttjar
              sin möjlighet att styra företagen på olika sätt. Det är ganska
              självklart att man ska försöka få svar på de här elementära frågorna.
              I det här fallet gäller det till exempel vem som står bakom Ipoc.
              Det borde vara en självklar fråga att besvara. Vad gör regeringen
              för att säkerställa att det inte har skett något tvivelaktigt
              i relationerna med Ipoc? Detta vill vi också att regeringen ska
              visa. Det finns oklarheter i det här fallet. Jag tycker att det
              är väldigt viktigt att Thomas Östros anstränger sig för att lyfta
              fram och klargöra hur den här saken ser ut så att inga tvivel
              råder om den etiska styrningen av de statliga företagen.
            </seg>
          </u>
          <note type="speaker">
            Anf. 19 Näringsminister THOMAS ÖSTROS (s):
          </note>
          <u>
            <seg>
              Herr talman! Det råder inget tvivel om att regeringen och riksdagen
              är väldigt bestämda när det gäller kraven på de statliga bolagen.
              Det får inte förekomma några som helst oegentligheter. Det får
              inte förekomma att man deltar i någon typ av olaglig eller oetisk
              verksamhet. Men tolkningen av detta kan inte innebära att ett
              delägt börsbolag som Telia Sonera inte får vara aktivt på marknader
              som den ryska. Ingegerd Saarinen var nästan på väg att hamna i
              den positionen. Jag menar att det är mycket olyckligt för ett
              bolag som Telia Sonera.
            </seg>
          </u>
          <u>
            <seg>
              Telia Sonera är ett mycket framgångsrikt bolag på de nordiska
              marknaderna, och man expanderar också mycket kraftigt i Ryssland,
              Turkiet och andra delar av östra Europa och Eurasien. Tanken bakom
              fusionen mellan Telia och Sonera, att börsnotera Telia en gång
              i tiden och bolagisera Televerket var ju att skapa möjligheter
              att bli ett framgångsrikt telekombolag inte bara i Sverige utan
              också internationellt.
            </seg>
          </u>
          <u>
            <seg>
              Våra krav är mycket bestämda på de etiska riktlinjer som Telia
              Sonera har och på den praktik som de levererar. Men man får inte
              glömma att vi nu talar om ett börsnoterat aktiebolag.
            </seg>
          </u>
          <u>
            <seg>
              Det Maria Larsson vill se och det skulle försätta henne i väldigt
              märkliga situationer om hon skulle ha ansvaret för statliga bolag,
              vilket vi naturligtvis utgår ifrån att hon inte får är att man
              ger sig in i direkt operativa frågor. Maria Larssons inlägg måste
              snarast tolkas så att den svenska staten nästan ska vara involverad
              i de rättsliga tvister som pågår. Det är Telia Soneras styrelses
              och lednings ansvar att se till att man bedriver verksamheten
              med mycket högt ställda etiska krav. Jag utgår från att styrelsen
              arbetar med det mycket aktivt. Det för vi också fram i den dialog
              vi för med styrelsen när vi hör oss för om utvecklingen för Telia
              Sonera. Det är mycket bestämda och tydliga riktlinjer från vår
              sida om högt ställda etiska krav.
            </seg>
          </u>
          <u>
            <seg>
              Men man kan inte ta juridiska tvister per definition som intäkt
              för att Telia Sonera har gjort något skumt. De är involverade
              i bolag där vissa av delägarna befinner sig i juridiska tvister
              i Ryssland på grund av att det finns två olika delägare som strider
              om samma ägandeandel i det bolaget.
            </seg>
          </u>
          <u>
            <seg>
              Om Maria Larsson menar att om ett bolag där finska och svenska
              staten finns involverade som delägare, och där det också finns
              väldigt många övriga aktieägare, måste dra sig undan en sådan
              marknad om andra delägare hamnar i tvist med varandra, blir det
              väldigt svårt för ett bolag att över huvud taget existera på marknader
              där den här typen av tvister kan förekomma.
            </seg>
          </u>
          <u>
            <seg>
              Våra krav på Telia Sonera är högt ställda. Styrelsen och ledningen
              har hela ansvaret för att se till att man uppfyller dessa etiska
              krav. Rykten och spekulationer räcker inte. Ledningen måste naturligtvis
              arbeta mycket aktivt för att ta reda på fakta och grunderna för
              detta. Det utgår jag ifrån att ledningen jobbar med.
            </seg>
          </u>
          <note type="speaker">
            Anf. 20 MARIA LARSSON (kd):
          </note>
          <u>
            <seg>
              Herr talman! Den operativa ledningen ligger självklart på företagsledningen.
              Det är utgångspunkten för hela vårt resonemang åtminstone för
              mitt.
            </seg>
          </u>
          <u>
            <seg>
              Jag menar att med det stora statliga ägandet i Telia Sonera även
              om vi inte är majoritetsägare är det ett väldigt stort aktieinnehav
              måste man ta ansvar för den del av skattemedlen som man har satt
              in i Telia Sonera.
            </seg>
          </u>
          <u>
            <seg>
              Jag har inte fått svar på någon av de faktafrågor jag ställde.
              Regeringen är väl inte så naiv att man säger att detta får ledningen
              sköta, vi bryr oss inte om det, vi har fullt förtroende för dem.
            </seg>
          </u>
          <u>
            <seg>
              Jag menar att regeringens uppgift är att skaffa sig så mycket
              kunskap som möjligt om vad som har hänt, hur ägarbilden ser ut
              och om det finns några risker förenat med detta. Med den involvering
              i det nya avtalet som är så uppenbar kommer ju frågan upp på dagordningen.
            </seg>
          </u>
          <u>
            <seg>
              Det här måste man ha svar på. Man måste väl ha tänkt inför framtiden.
              Vad skulle hända det är naturligtvis en hypotetisk fråga om det
              blir en fällande dom och vi tydligt kan se att Telia Sonera är
              involverat eftersom man har lovat att ömsesidigt stödja sina partner
              och fått lite lättnader för det? Man har lagt ned ett skiljedomsförfarande.
              Det är att vara indirekt involverad.
            </seg>
          </u>
          <u>
            <seg>
              Vad händer om det blir en fällande dom? Om det skulle bli en
              fällande dom finns det då någon anledning att ompröva att man
              har affärspartner som är inblandade i korruptionsskandaler?
            </seg>
          </u>
          <u>
            <seg>
              Hur är förhållningssättet från regeringen?
            </seg>
          </u>
          <u>
            <seg>
              Det talas mycket om vikten av etisk policy. Vi har debatterat
              detta många gånger eftersom vi kristdemokrater hävdar att det
              måste finnas en särskild anledning för staten att äga bolag och
              att staten måste vara ett föredöme i sitt ägande i allt sitt ägande.
              Det är självklart därför jag aktualiserar den här frågan.
            </seg>
          </u>
          <u>
            <seg>
              Hur är det med implementeringen? Det står i svaret från näringsministern
              att man förutsätter att bolaget inte bryter mot lagstiftning eller
              mot företagets policy och att man har antagit en etikpolicy. Det
              är jätteviktigt, men den måste också vara något värd.
            </seg>
          </u>
          <u>
            <seg>
              Hur arbetar regeringen med att implementera den etiska policyn
              i Telia Sonera, men även i andra bolag, för att se till att det
              finns någon relevans bakom orden? Ord betyder väldigt lite och
              klingar väldigt ihåligt och tomt om det inte finns någon tillämpning
              och något faktiskt arbete med den etiska policyn i vardagen.
            </seg>
          </u>
          <u>
            <seg>
              Det är naturligtvis en fråga för ministern att svara på.
            </seg>
          </u>
          <u>
            <seg>
              Vet ministern vem som står bakom Ipoc? Det har jag inte fått
              svar på. Har man försökt ta reda på det från Regeringskansliets
              sida? Är man beredd att bryta samarbetet med sina ryska partner
              om det visar sig att det finns korruption och mutor i botten?
              Är Telia Soneras möjlighet till vinstgivande verksamhet i Ryssland
              mycket viktigare, så att man över huvud taget inte kommer att
              befatta sig med frågan utan fortsätta att hävda att det är en
              ledningsfråga för Telia Soneras styrelse?
            </seg>
          </u>
          <note type="speaker">
            Anf. 21 INGEGERD SAARINEN (mp):
          </note>
          <u>
            <seg>
              Herr talman! Jag och Miljöpartiet anser givetvis att de statliga
              företagen ska kunna verka i andra länder än i Sverige. Det är
              inte minst viktigt med tanke på att svenska företag även statliga
              företag många gånger kan vara en viktig partner för utvecklingen
              i andra länder. De kan komma med goda bidrag på många olika sätt.
              Det vore naturligtvis inte bra att hindra dem att verka i andra
              länder.
            </seg>
          </u>
          <u>
            <seg>
              Därifrån till det som ser ut att gälla i det här fallet där Telia
              Sonera är involverat med ett bolag där det finns tecken på både
              korruption och penningtvätt är steget långt.
            </seg>
          </u>
          <u>
            <seg>
              Jag tycker att det finns starka skäl för regeringen att undersöka
              vad som händer och ta reda på så mycket som möjligt om det och
              offentliggöra resultaten.
            </seg>
          </u>
          <u>
            <seg>
              Jag står bakom Maria Larssons två första frågor.
            </seg>
          </u>
          <u>
            <seg>
              Om det befinns att misstankarna är korrekta och det har förekommit
              oegentligheter utgår jag ifrån att involveringen i det här upphör,
              så den tredje frågan ställer jag faktiskt inte.
            </seg>
          </u>
          <note type="speaker">
            Anf. 22 Näringsminister THOMAS ÖSTROS (s):
          </note>
          <u>
            <seg>
              Herr talman! Jag återupprepar: Vi har mycket höga krav på vad
              statligt ägda bolag sysslar med och den etik och den praktik som
              de utför.
            </seg>
          </u>
          <u>
            <seg>
              Maria Larsson har, vad jag förstår i ett fall där det pågår tvist
              bestämt sig för vilka fakta som är på bordet, vem som är skurk
              och vem som inte är det, och så vill hon att regeringen ska agera.
              Våra krav på bolaget är mycket högt ställda och tydliga, men vi
              agerar naturligtvis inte bara på rykten. Vi följer vad som sker
              i de rättsliga tvister som pågår. Vårt krav på bolaget är att
              ta reda på fakta. Det Maria Larsson gör är ju inte seriöst.
            </seg>
          </u>
          <u>
            <seg>
              Vårt krav på styrelsen är naturligtvis att om man får information
              och fakta på bordet som tyder på att någon av deras partner skulle
              syssla med oegentligheter måste man omedelbart ta itu med det.
              Det är självklart.
            </seg>
          </u>
          <u>
            <seg>
              Låt oss inte i riksdagens kammare utdöma skyldiga innan dom har
              fallit i olika mål. Det skulle inte accepteras om det var ett
              svenskt bolag. Så ivrig får man inte bli, Maria Larsson, då gränsar
              man till ett beteende som alls icke är lämpligt när det gäller
              att hantera tvister och misstankar.
            </seg>
          </u>
          <u>
            <seg>
              Telia Sonera är ett framgångsrikt bolag i Ryssland. Man är naturligtvis
              utsatt för en ganska svår miljö när andra delägare i det bolag
              där man själv är delägare tvistar om en ägarandel. Det är naturligtvis
              ingen lätt situation. Det i sig kan inte, menar jag, vara grund
              för att man totalt drar sig tillbaka från Ryssland. Det verkar
              vara Maria Larssons huvudsakliga strategi. Kraven på att man agerar
              tillsammans med respektabla välskötta bolag är höga också från
              ägarens sida.
            </seg>
          </u>
          <u>
            <seg>
              Jag utgår från att bolagets vd och bolagets styrelse ser till
              att hela tiden arbeta aktivt med denna fråga och räta ut alla
              frågetecken, om det finns några.
            </seg>
          </u>
          <note type="speaker">
            Anf. 23 MARIA LARSSON (kd):
          </note>
          <u>
            <seg>
              Herr talman! Näringsminister Thomas Östros kör sin vanliga teknik
              genom att säga att den han debatterar med inte vet något och att
              han själv vet allt.
            </seg>
          </u>
          <u>
            <seg>
              Sanningen är att vi inte har fått ett enda svar på om Thomas
              Östros har läst rapporten, tittat på Ipocs ägarbild och satt sig
              in i ärendet. Det verkar dessvärre inte så.
            </seg>
          </u>
          <u>
            <seg>
              Det jag har krävt är att regeringen ska ta reda på så mycket
              som möjligt och inhämta fakta för att kunna skaffa sig en handlingsberedskap
              inför det som eventuellt kommer att hända. Trots allt vackert
              tal om etik är det inte självklart för Thomas Östros att från
              riksdagens talarstol säga att om vi i vårt ägande i Telia Sonera
              är beblandade med partner som döms för korruption, mutor och skandalbrott
              är det en självklarhet att vi bryter med dessa partner.
            </seg>
          </u>
          <u>
            <seg>
              Huruvida det betyder att man drar sig tillbaka från Ryssland
              eller inte är en annan sak. Det kan ju finnas andra partner.
            </seg>
          </u>
          <u>
            <seg>
              Att inte göra ett klart ställningstagande och säga att vi kommer
              att försöka påverka bolag som vi naturligtvis inte styr helt och
              hållet, men där vi har en stark ägarsituation att inte göra affärer
              med eller tillsammans med ett företag som döms för mutor tycker
              jag är anmärkningsvärt.
            </seg>
          </u>
          <u>
            <seg>
              Thomas Östros har ju ett svar till på sig att klargöra detta.
              Jag hoppas att det klargörandet kommer. Det vore skamligt att
              gå ifrån den här debatten utan att ta ställning och säga att i
              de bolag där vi har ett ägande vill vi naturligtvis inte att man
              samarbetar med partner som är dömda för mutbrott. Om så sker varken
              Thomas Östros eller jag vet om det kommer att bli fällande domar
              kan man inte fortsätta att agera som om ingenting har hänt. Det
              måste kunna vara en viljeyttring från den här debatten.
            </seg>
          </u>
          <note type="speaker">
            Anf. 24 Näringsminister THOMAS ÖSTROS (s):
          </note>
          <u>
            <seg>
              Herr talman! Jag bedömer det senaste inlägget som mycket allvarligt.
              Här säger en riksdagsledamot i Sveriges riksdags kammare att en
              av dessa partner är dömd för mutbrott. Så är icke fallet. Det
              är ett skamligt sätt att debattera. Självklart kräver svenska
              staten som en av delägarna i börsbolaget Telia Sonera av detta
              bolag att man samarbetar med hedervärda bolag som följer lagar
              och regler.
            </seg>
          </u>
          <u>
            <seg>
              Det måste finnas någon sans och vett i en riksdagsledamots sätt
              att debattera. Att påstå innan dom är fallen att någon är dömd
              för mutbrott är allvarligt. Det sättet att argumentera visar att
              om Kristdemokraterna skulle ha ansvaret för statligt ägande skulle
              detta bli en mycket riskfylld hantering.
            </seg>
          </u>
          <u>
            <seg>
              Det här var ett utifrån min erfarenhet unikt replikskifte i kammaren.
              Jag hoppas att det leder till eftertanke hos Maria Larsson.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2004/05:479 om konkurrenslagen
          </note>
          <note type="speaker">
            Anf. 25 Näringsminister THOMAS ÖSTROS (s):
          </note>
          <u>
            <seg>
              Herr talman! Anne Ludvigsson har frågat mig om jag avser att
              se över konkurrenslagstiftningen så att
            </seg>
          </u>
          <u>
            <seg>
              Frågan ställs mot bakgrund av den senaste tidens utveckling inom
              dagligvarumarknaden.
            </seg>
          </u>
          <u>
            <seg>
              Jag vill inleda med att understryka att en väl fungerande dagligvarumarknad
              är ett viktigt område för regeringen. Svenska konsumenter ska
              ha tillgång till dagligvaror till rimliga priser och av god kvalitet.
              Konkurrensverket bedömer att Sverige kan få minst 5 % lägre matpriser
              genom bättre konkurrens.
            </seg>
          </u>
          <u>
            <seg>
              Konkurrenssituationen på den svenska dagligvarumarknaden behöver
              förstärkas. Marknaden domineras av tre block där handelsledet
              och grossistledet är mer eller mindre integrerade, och vi har
              i Sverige ett högre prisläge än EU-snittet. Beslutsfattandet inom
              handelsblocken sker vidare alltmer på central nivå. Därtill kan
              det vara svårt att få tillgång till butikslokaler.
            </seg>
          </u>
          <u>
            <seg>
              Jag vill ha en utveckling inom dagligvarubranschen som leder
              till ökad konkurrens och valfrihet. En sådan utveckling är till
              nytta för oss alla som konsumenter. Men jag anser inte att de
              föreslagna ändringarna i konkurrenslagstiftningen är ändamålsenliga.
              Den svenska konkurrenslagen är noga övervägd och utformad i enlighet
              med EG-rättens konkurrensregler. Det är en generell reglering
              som gäller för alla sektorer. Förändringar i detta generella regelverk
              skulle därmed få genomgripande konsekvenser. Jag har därför inga
              planer på att ändra konkurrenslagens innehåll på det föreslagna
              sättet.
            </seg>
          </u>
          <u>
            <seg>
              Även om jag inte ser förutsättningar för att göra dessa specifika
              förändringar i konkurrensreglerna vill jag betona att regeringen
              fortlöpande arbetar för att se till att de svenska konkurrensreglerna
              och förfarandet för att tillämpa denna lag är så effektiva som
              möjligt. Detta skapar förutsättningar för att goda konkurrensförhållanden
              ska råda på hela den svenska marknaden, inklusive dagligvarumarknaden.
              För utvecklingen inom dagligvarumarknaden har givetvis även andra
              regleringar betydelse.
            </seg>
          </u>
          <u>
            <seg>
              Möjligheterna till nyetablering är en grundläggande förutsättning
              för att skapa väl fungerande marknader. Konkurrensverket har i
              ett flertal rapporter framhållit att den kommunala tillämpningen
              av plan- och bygglagen, PBL, medfört att det varit svårt för nya
              företag att etablera sig på den svenska dagligvarumarknaden. Samtidigt
              kan jag konstatera att det under de senaste åren etablerats nya
              dagligvarubutiker, inte minst i form av så kallade lågprisbutiker.
              Jag ser positivt på denna utveckling. I sammanhanget vill jag
              även nämna att regeringen har tillsatt en parlamentarisk kommitté
              för att bland annat analysera hur konkurrensaspekter bättre ska
              kunna vägas in i bedömningar enligt PBL. Kommittén ska redovisa
              resultatet av sitt arbete i sommar, och jag ser med stort intresse
              fram emot denna rapport.
            </seg>
          </u>
          <u>
            <seg>
              Jag är angelägen om att vi ska ha goda förutsättningar för en
              sund strukturomvandling med fler och nya aktörer och nya, mindre
              konstellationer av samarbetande företag. En sådan utveckling medför
              ökad nytta i form av lägre priser och ett varierat utbud för Sveriges
              konsumenter.
            </seg>
          </u>
          <note type="speaker">
            Anf. 26 ANNE LUDVIGSSON (s):
          </note>
          <u>
            <seg>
              Herr talman! Jag får tacka näringsministern för svaret. Det är
              med glädje jag kan konstatera att vi är överens om att det finns
              ett behov av ökad konkurrens på den svenska dagligvarumarknaden.
              Dock är svaret kanske inte så tydligt och innehållsrikt som jag
              hade hoppats. Jag tycker nämligen att den fråga jag tar upp i
              min interpellation är oerhört viktig.
            </seg>
          </u>
          <u>
            <seg>
              Konkurrens till nytta för konsumenter och medborgare är för oss
              socialdemokrater oerhört viktigt. Från ett konsumentperspektiv
              handlar konkurrens i grunden om att ge konsumenten, köparen, valfrihet
              att kunna värdera olika produkter utifrån egenskaper som pris
              men också kvalitet, service, tillgänglighet med mera. Producenterna
              är beroende av att konsumenterna gillar dem och föredrar deras
              produkter, och det uppnår man genom att ha bästa pris och ge bästa
              valuta för pengarna.
            </seg>
          </u>
          <u>
            <seg>
              Denna balans mellan konsumenter och producenter och balansen
              på konkurrensmarknaden är naturligtvis beroende av att det är
              konkurrens på lika villkor. Det är också oerhört viktigt med kunniga
              och välinformerade konsumenter, men det är en annan del i detta.
            </seg>
          </u>
          <u>
            <seg>
              Producenterna och säljarna har däremot kanske inte samma behov
              av konkurrens. Det innebär att säljaren ibland har ett intresse
              av att sätta konkurrensen ur spel. Ett sätt är då att konkurrera
              ut sina medtävlare, men det finns också andra sätt som gör att
              man kan förhindra nya aktörer och nya näringsidkare.
            </seg>
          </u>
          <u>
            <seg>
              Konkurrenslagen tillsammans med Konkurrensverket är de viktigaste
              instrument vi har lagen och Konkurrensverket som tillsynsmyndighet
              och i konkurrenslagen förbjuds konkurrensbegränsande samarbete
              mellan företag. Ministern framhåller i sitt svar att konkurrenssituationen
              på den svenska dagligvarumarknaden behöver förstärkas och vill
              också ha en utveckling som leder till ökad konkurrens och valfrihet.
              Men hur ska detta gå till om ministern anser att den nuvarande
              konkurrenslagstiftningen är helt rätt och ändamålsenligt utformad?
            </seg>
          </u>
          <u>
            <seg>
              En ökad konkurrens uppstår inte enbart genom tillkomsten av nya
              butikslägen. Även den befintliga, vertikalt integrerade beslutsstrukturen
              i våra nuvarande handelsblock måste reformeras i grunden för att
              vi ska få ökad konkurrens och valfrihet.
            </seg>
          </u>
          <u>
            <seg>
              Av svaret framgår också att ministern inte är tillfreds med att
              beslutsfattandet i dagligvaruhandeln i dag i ökad utsträckning
              sker på central nivå, alltså i partihandeln. Borde det inte mot
              den bakgrunden också vara viktigt att försöka bryta upp blockbildningen?
              Där skulle jag välkomna ett mer aktivt stöd från ministerns sida
              än vad som framgår av svaret.
            </seg>
          </u>
          <u>
            <seg>
              Ett antal handlare har nu sagts upp från sina butikslägen av
              hyresrättsinnehavarna. Jag ser detta kanske som ett missbruk av
              dominerande ställning. Mot bakgrund av att ministern i sitt svar
              understryker att en väl fungerande dagligvarumarknad är ett viktigt
              område för regeringen undrar jag: Delar ministern Konkurrensverkets
              bedömning att det vi nu ser hända på dagligvarumarknaden inte
              är av den digniteten att ärendet är så prioriterat att det behöver
              tas upp? Och vad är i nuläget ministerns råd till dessa enskilda
              näringsidkare som inte vill låta sig bindas i en kedja utan fritt
              vill kunna välja leverantör och varumärke? Det tycker jag är viktiga
              frågor.
            </seg>
          </u>
          <note type="speaker">
            Anf. 27 Näringsminister THOMAS ÖSTROS (s):
          </note>
          <u>
            <seg>
              Herr talman! Jag är glad över att Anne Ludvigsson tar upp den
              här viktiga frågan. Det är klart att rätten till varor av god
              kvalitet till lägsta möjliga pris är en väldigt viktig konsumentfråga.
              Det är också en fråga om ekonomisk utveckling. Jag tror att vi
              har en väldig potential i att fortsätta öka konkurrensen inom
              dagligvaruhandeln.
            </seg>
          </u>
          <u>
            <seg>
              Anne Ludvigsson ger ett antal konkreta förslag till förändring
              av konkurrenslagstiftningen som jag inte bedömer är lämpliga att
              genomföra, vare sig i förhållande till EU-rätten eller till deras
              praktiska konsekvenser. Däremot arbetar vi väldigt aktivt med
              att se över och vässa konkurrenslagstiftningen tillsammans med
              samarbetspartierna.
            </seg>
          </u>
          <u>
            <seg>
              Sedan finns det ytterligare åtgärder vi kan vidta. Vi har en
              del utredningsförslag när det gäller kartellsamarbeten där vi
              vill gå vidare och skärpa. Men jag är också intresserad av ytterligare
              initiativ.
            </seg>
          </u>
          <u>
            <seg>
              Men det är klart att etableringsrätten är en mycket viktig nyckelfråga.
              Det gäller möjligheten att etablera nya butiker. Det har traditionellt
              varit den flaskhals som har funnits för nyetablering och därmed
              starkare konkurrens på dagligvarusidan.
            </seg>
          </u>
          <u>
            <seg>
              När det gäller frågan om Vi-butikerna och Axfood vore det naturligtvis
              frestande för mig att ha en synpunkt på exakt hur det bör vara.
              Men nu är ju den frågan föremål för behandling, dels en första
              gång av Konkurrensverket, dels enligt uppgift nu också överklagat.
              Då, herr talman, är jag förhindrad att gå in i själva ärendet.
              Jag får icke göra detta.
            </seg>
          </u>
          <u>
            <seg>
              Men jag ser väldigt gärna en utveckling där vi får fler grupperingar.
              Jag tror att det är ett väldigt bra sätt att öka utbudet och att
              fortsätta sänka priserna. Vi har för första gången på länge börjat
              få se en tendens till sänkta matpriser. Det är en framgång. Men
              vi har fortfarande priser som ligger över många andra länders.
              Bedömningen som myndigheterna gör är att vi kan nå ännu lägre.
            </seg>
          </u>
          <u>
            <seg>
              Det här är en fråga som vi kommer att arbeta med mycket aktivt
              och där det också kommer utredningsförslag inom kort. Jag tror
              att det finns ett starkt folkligt stöd för ökad konkurrens och
              därmed billigare mat.
            </seg>
          </u>
          <note type="speaker">
            Anf. 28 ANNE LUDVIGSSON (s):
          </note>
          <u>
            <seg>
              Herr talman! Det är alldeles rätt att det också är andra regleringar
              som är avgörande för den rådande konkurrensen på dagligvarumarknaden.
              Naturligtvis är plan- och bygglagen viktig, och den översynen
              är ju på gång.
            </seg>
          </u>
          <u>
            <seg>
              Men jag vill också i det här sammanhanget tillföra den del som
              omfattar besittningsskyddet i nuvarande hyreslagstiftning. Är
              det rimligt att en hyresgäst, i det här fallet en enskild handlare,
              kan sägas upp av sin hyresvärd, partihandlaren, för att man inte
              vill köpa sina varor från hyresvärden? Det här är en nyckelfråga,
              tycker jag, för möjligheten att bryta upp och skapa dynamik inom
              de nuvarande dagligvarublocken. Bara 10 % av tillkommande så kallade
              butiksformat i Sverige, och då mestadels i lågprishandeln, är
              butiker utanför de befintliga handelsblocken. Även om de kommer
              med nya namn tillhör de de stora blocken.
            </seg>
          </u>
          <u>
            <seg>
              Att se över plan- och bygglagen är angeläget, men en översyn
              av besittningsskyddet i hyresrelationen för näringsidkare tycker
              jag är kanske än mer angeläget för att komma till rätta med nuvarande
              vertikala blockbildningar. Som näringsidkare måste man kunna ha
              en verksamhet, en butik, utan att tillhöra de stora kedjorna.
            </seg>
          </u>
          <u>
            <seg>
              Det här tror jag är oerhört viktigt också för mångfalden och
              för kvaliteten, för att leverantörer ska kunna leverera till sin
              butik. Här har vi alltså närheten mellan leverantör och butik,
              för det handlar ju också om att värna landsbygdsutveckling. Det
              är en större dimension i den här frågan.
            </seg>
          </u>
          <u>
            <seg>
              Är ministern beredd att ta några initiativ i den riktning jag
              föreslår?
            </seg>
          </u>
          <note type="speaker">
            Anf. 29 Näringsminister THOMAS ÖSTROS (s):
          </note>
          <u>
            <seg>
              Herr talman! Jag tycker att det är en intressant idé att titta
              vidare på hyresrättslagstiftningen. Det är dock inte min fråga
              i regeringen. Jag tror inte min kollega som är ansvarig för detta
              skulle bli glad om jag på stående fot sade låt oss göra detta.
              Men här har vi ett exempel där det antagligen också handlar om
              hyresrättslagstiftningen och tolkningen av denna.
            </seg>
          </u>
          <u>
            <seg>
              Nu är det fråga om civilrättsliga avtal och hyresavtal mellan
              enskilda parter. De får ju inte jag ge mig in och tolka. Men skulle
              det visa sig vara ett generellt problem tycker jag att det är
              en fråga som måste diskuteras. Men låt mig säga att detta inte
              får ha bäring på det konkreta fallet, för där får jag inte uttala
              mig.
            </seg>
          </u>
          <u>
            <seg>
              Jag tycker att det är ett problem om vi har regelverk och system
              som förhindrar att vi får fler grupperingar. Det rätta angreppssättet,
              och det är också det som Anne Ludvigsson har, är att se igenom
              vad det finns för typ av åtgärder vi kan vidta för att öppna för
              fler aktörer på livsmedelsområdet. Det är en mycket viktig konsumentfråga
              som jag naturligtvis är beredd att fortsätta arbeta med.
            </seg>
          </u>
          <note type="speaker">
            Anf. 30 ANNE LUDVIGSSON (s):
          </note>
          <u>
            <seg>
              Herr talman! Jag är väldigt glad för den här diskussionen och
              den öppenhet som finns från ministerns sida.
            </seg>
          </u>
          <u>
            <seg>
              Jag uppfattar att näringsministern vill ha en väl fungerande
              dagligvarumarknad och att ministern anser att konkurrenssituationen
              på dagligvarumarknaden behöver förstärkas. Jag upplever att ministern
              också ser det som ett problem att beslutsfattandet blir alltmer
              centraliserat i dagligvarublocken och att det finns en vilja att
              få in nya aktörer, nya mindre konstellationer av samarbetande
              företag, liksom att det kan bli en prispress. Jag drar också slutsatsen
              att ministern anser att konkurrensen i dag inom dagligvarumarknaden
              behöver följas noga och inte är tillräckligt effektiv just utifrån
              de aspekter som jag har lyft fram här.
            </seg>
          </u>
          <u>
            <seg>
              Det här är ju en uppfattning som jag delar. Det är många i Sverige
              som nu är inne i den här frågan och som också är utsatta för det
              här. Det är många som uppmärksammar de här frågorna just nu och
              som också har tagit initiativ för att bryta sig ur blockbildningar
              för att just säkerställa mångfalden, valfriheten och en ökad konkurrens.
              Det ser jag som väldigt bra och viktigt.
            </seg>
          </u>
          <u>
            <seg>
              Jag är övertygad om att den här frågan är större och mer avgörande
              för framtidens dagligvarumarknad och också för livsmedelsproduktionen
              i Sverige än vi kanske inser i dag. En del i problemet som jag
              ser det är att Konkurrensverket i dagsläget inte har lyft fram
              den här frågan tillräckligt. Men vi får se nu när det är överklagat.
            </seg>
          </u>
          <u>
            <seg>
              Vi är överens om målet. Jag vill att regeringen noggrant följer
              frågan och också vidtar erforderliga åtgärder. Jag tycker att
              det är oerhört viktigt för konkurrensen, just utifrån konsumenters
              och medborgares bästa, med möjlighet till valfrihet och mångfald,
              och jag kommer att följa frågan noga.
            </seg>
          </u>
          <u>
            <seg>
              Tack för en bra debatt!
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2004/05:492 om konkurrensen inom veterinärväsendet
          </note>
          <note type="speaker">
            Anf. 31 Jordbruksminister ANN-CHRISTIN NYKVIST (s):
          </note>
          <u>
            <seg>
              Herr talman! Sven Gunnar Persson har frågat mig om jag avser
              att lägga fram förslag som innebär att det som han beskriver som
              en illojal konkurrens inom veterinärområdet avskaffas.
            </seg>
          </u>
          <u>
            <seg>
              Jag vill börja med att informera om att den veterinära samarbetsgruppen
              som Jordbruksdepartementet inrättade våren 2003 har lämnat sin
              rapport. Gruppen, med företrädare för Jordbruksverket, Konkurrensverket,
              Livsmedelsekonomiska institutet, Sveriges Veterinärförbund, LRF
              och Jordbruksdepartementet, bildades för att lämna förslag om
              hur den veterinära verksamheten och dess form skulle kunna utvecklas.
            </seg>
          </u>
          <u>
            <seg>
              I enlighet med samarbetsgruppens rekommendation har Jordbruksverket
              beslutat att djurägare som anlitar privatpraktiserande veterinärer
              från den 1 juli 2005 ska kunna få del av det statliga stödet för
              djursjukvård till avlägset boende djurägare. I dag kan enbart
              djurägare som anlitar distriktsveterinärer få det stödet. Jordbruksverket
              har också beslutat att följa den veterinära samarbetsgruppens
              rekommendation om kontroll vid anläggning med mjölkproduktion
              i enlighet med det så kallade mjölkdirektivet. Från den 1 januari
              2006 ska även privata veterinärer kunna ha en tillsynsroll.
            </seg>
          </u>
          <u>
            <seg>
              Som en fortsättning på samarbetsgruppens arbete pågår för närvarande
              arbetet med att ta fram ett direktiv för en utredning om den veterinära
              fältverksamheten och om veterinära myndighetsuppgifter. Min plan
              är att utredningen ska börja sitt arbete till sommaren eller tidig
              höst.
            </seg>
          </u>
          <u>
            <seg>
              Grunden för den veterinära fältverksamheten är den målsättning
              för djurpolitiken som finns i budgetpropositionen för 2005 ett
              gott djurskydd och ett gott djurhälsotillstånd bland djur i människans
              tjänst.
            </seg>
          </u>
          <u>
            <seg>
              Utifrån denna övergripande målsättning ska det i Sverige finnas
              en fungerande veterinär fältverksamhet dygnet runt i hela landet.
              Det ska också finnas tillräckligt med veterinärer som snabbt kan
              tas i anspråk vid utbrott av smittsamma djursjukdomar och som
              kan utföra veterinära myndighetsuppgifter. Verksamheten ska vara
              organiserad på ett samhällsekonomiskt effektivt sätt. Så långt
              möjligt ska intresset av en väl fungerande konkurrens mellan olika
              veterinärkategorier beaktas.
            </seg>
          </u>
          <u>
            <seg>
              När utredningen slutfört sitt arbete och förslagen har remissbehandlats
              kommer det underlag att finnas som behövs för att jag ska kunna
              ta ställning till behovet av åtgärder.
            </seg>
          </u>
          <note type="speaker">
            Anf. 32 SVEN GUNNAR PERSSON (kd):
          </note>
          <u>
            <seg>
              Herr talman! Tack jordbruksministern för svaret och tack för
              möjligheten att med så kort varsel ändra tid för debatten.
            </seg>
          </u>
          <u>
            <seg>
              Av svaret förstår jag, dock, att det inte heller denna gång finns
              utrymme för att diskutera särskilt mycket konkreta frågor inom
              området. Tidigare har ministern hänvisat till den veterinära samarbetsgrupp
              som har haft uppdrag och som har fört diskussioner. Nu är det
              beredning av utredningsdirektiv, och när utredningen så småningom
              är klar ska vi kunna diskutera innehållet och inriktningen.
            </seg>
          </u>
          <u>
            <seg>
              Det är inte mer än tre år sedan riksdagens tillkännagivande med
              anledning av Riksdagens revisorers förslag om att tillsätta en
              oberoende utredning för att titta på de statliga bidragen till
              fältverksamheten, statens relation till sällskapsdjuren och Jordbruksverkets
              dubbla roller. Under tre år har vi diskuterat gruppen, och nu
              vet jag inte hur många år vi ska diskutera den fortsatta osunda
              konkurrensen som finns på området.
            </seg>
          </u>
          <u>
            <seg>
              Jag instämmer i stort i den målsättning som jordbruksministern
              anger och som finns i budgetpropositionen om att det ska finnas
              veterinär fältverksamhet dygnet runt i hela landet. Det ska finnas
              en organisation som kan sättas på fötter vid utbrott av smittsamma
              sjukdomar. Sedan säger ministern, och det är den formulering som
              ger utrymme för som jag ser det den osunda konkurrensen, att man
              så långt möjligt ska beakta viljan till konkurrens. Kristdemokraterna
              vill ha en annan organisation för veterinärverksamheten som undviker
              de dubbla rollerna i den operativa verksamheten och undanröjer
              en osund konkurrens. Vi vill att Jordbruksverket ska fortsätta
              att vara överordnad myndighet för djurtillsynen och veterinärverksamheten.
              Vi vill ha en myndighetsveterinär på länsnivå där länsveterinärer
              utan egen praktik ska svara för myndighetsutövning och tillsyn
              av de privata veterinärer som ska bedriva verksamheten på fältet.
            </seg>
          </u>
          <u>
            <seg>
              Vi tror att detta går att ordna när det gäller avtal om jourverksamhet
              och insatser vid zoonoser och andra smittsamma sjukdomar. Den
              situation som nu finns kan belysas genom citat från en rapport
              från Kommunförbundet i Kronoberg. Det är en rapport med en kartläggning
              av djurskyddstillsynen i Kronobergs län: När anmälan har kommit
              in om att djur inte far väl har kommunens djurskyddsinspektör
              ofta behov av en veterinär som sakkunnig. Flera av länets veterinärer
              har nekat att följa med, vanligen med återkommande undanflykter.
              Men det finns även de som sagt rent ut att de inte den ena stunden
              kan vara kommunens förlängda arm och den andra stunden veterinär
              på djurhållarens uppdrag.
            </seg>
          </u>
          <u>
            <seg>
              Det här är en situation som veterinärer, vilka de än må vara,
              befinner sig i. Därför önskar jag att i utredningsarbetet och
              i direktivskrivandet att jordbruksministern ska lyssna på vad
              Riksdagens revisorer har sagt, vad Statskontoret tidigare har
              sagt, vad partikamrater och opposition tillsammans har sagt i
              utskottet samt vad riksdagen har sagt i sitt tillkännagivande
              om utredning på området.
            </seg>
          </u>
          <note type="speaker">
            Anf. 33 Jordbruksminister ANN-CHRISTIN NYKVIST (s):
          </note>
          <u>
            <seg>
              Herr talman! Jag tycker att det har hänt en del på området som
              jag hoppas att Sven Gunnar Persson har uppmärksammat. Det är inte
              bara så att vi har haft en grupp som har arbetat sedan april 2003.
              Gruppen har också kommit med konkreta förslag som Jordbruksverket
              har genomfört. Det gör att privatpraktiserande veterinärer har
              en större roll även när det gäller det som tidigare har legat
              på de offentliganställda.
            </seg>
          </u>
          <u>
            <seg>
              Vi har en utredning som ska vara klar i september i år om djursjukdata.
              Regeringen gav i regleringsbrevet för 2004 Jordbruksverket i uppdrag
              att särskilt titta på konkurrensförhållandena. Nu har vi kommit
              långt när det gäller att bereda direktivet. Jag har gett en tidsplan
              där jag säger sommaren eller senast tidig höst.
            </seg>
          </u>
          <u>
            <seg>
              De privatpraktiserande har tidigare haft en roll. Även när det
              gäller myndighetsutövning kan de ha vissa uppdrag. I områden med
              hög djurtäthet har de privatpraktiserande den roll som distriktsveterinärer
              har i andra delar av landet. Vad jag är särskilt glad över är
              att både de privata och de offentliganställda får en allt bättre
              samverkan. Det är viktigt i ett land med många glesa områden och
              långa avstånd.
            </seg>
          </u>
          <u>
            <seg>
              Jag vill inte ha osund konkurrens, och det är viktigt att man
              på Jordbruksverket, som har uppdraget, noga skiljer mellan det
              som är uppdragsverksamhet och det som är myndighetsutövning. Det
              har man också gjort på det sättet att det kommer till uttryck
              i organisationen på Jordbruksverket.
            </seg>
          </u>
          <u>
            <seg>
              Även om man säger att vi vill ha mesta möjliga konkurrens på
              marknaden, måste man ändå gilla läget när det gäller omständigheterna
              geografin. Vi har ett samhällsintresse att upprätthålla den veterinära
              verksamheten i hela landet hela dygnet med god kompetens och också
              ha en beredskapsorganisation som kan träda i kraft om det skulle
              vara så olyckligt att vi får smittsamma sjukdomar.
            </seg>
          </u>
          <u>
            <seg>
              Det här måste vägas in därför den lilla passusen i mitt svar:
              i största möjliga utsträckning. Jag vill verka för en sundare
              konkurrens på området. De utredningsdirektiv som vi bereder kommer
              att ge uttryck för det.
            </seg>
          </u>
          <note type="speaker">
            Anf. 34 SVEN GUNNAR PERSSON (kd):
          </note>
          <u>
            <seg>
              Herr talman! Det gläder mig att jordbruksministern är öppen för
              en utveckling åt det här hållet på, som jag uppfattar det, ett
              lite nytt sätt. Det som har hänt i gruppen och de möjligheter
              som de privata veterinärerna nu får är bra.
            </seg>
          </u>
          <u>
            <seg>
              När det gäller Jordbruksverkets dubbla roller tror jag att man
              kommer att klara av detta även fortsättningsvis på själva myndighetsnivån
              med det övergripande myndighetsansvaret för de veterinära frågorna
              och samtidigt främja näringens utvecklingskraft. Djuromsorgen,
              djurvälfärden, är en del av de svenska mervärdena och ger kraft
              åt svensk jordbruksnäring. Tvärvillkoren i den nya jordbrukspolitiken
              innehåller också de delarna. Den nivån ska vara intakt.
            </seg>
          </u>
          <u>
            <seg>
              Men vi tycker att det blir fel när man också är arbetsgivare
              och huvudman för den fältveterinära verksamheten, som tydligt
              ger effekter av det slag som jag läste upp ur den kartläggning
              av djurtillsynen som Kommunförbundet i Kronoberg har gjort. Sådant
              händer. Den situationen står veterinärer i, i sin relation till
              de lantbrukare som man har att serva.
            </seg>
          </u>
          <u>
            <seg>
              Det skulle vara intressant att höra från jordbruksministern i
              vilka andra länder i EU man tillåter statliga veterinärer konkurrera
              så med privata. I till exempel Norge och Finland klarar man av
              en sådan här verksamhet utan att ha osund konkurrens. Det finns
              en sådan när det gäller etablering och utbyggnad av djurkliniker.
              Jordbruksministern har tidigare haft en debatt här i kammaren
              om djurkliniken i Valbo till exempel, där det av de veterinärer
              som finns lokalt uppfattas som att man utvidgar sitt verksamhetsområde
              inpå sällskapsdjuren genom att investera ganska stort i röntgen-
              och operationsutrustning för smådjur.
            </seg>
          </u>
          <u>
            <seg>
              Jag får väl inget besked om vad utredningen ska komma fram till
              det ska jag nog inte ens en gång begära. Men jag skulle önska
              att direktiven utformas på ett tydligt sätt och på ett sådant
              sätt att utredningen kan jobba obundet med den fältveterinära
              organisationen, för att den här konkurrenssituationen inte ska
              uppkomma, att myndighetsutövningen kan ske till exempel med länsveterinärer
              och att den fältveterinära verksamheten näst intill undantagslöst
              kan ske med hjälp av privata veterinärer.
            </seg>
          </u>
          <note type="speaker">
            Anf. 35 Jordbruksminister ANN-CHRISTIN NYKVIST (s):
          </note>
          <u>
            <seg>
              Herr talman! Jag är glad över att Sven Gunnar Persson och jag
              verkar vara överens om målen för den här verksamheten och också
              att Statens jordbruksverk ska ha en roll när det gäller de samhälleliga
              intressena. Jag tycker också att det är bra att vi diskuterar
              frågan. Jag är ganska öppen när det gäller medlen för att nå de
              mål som vi är överens om.
            </seg>
          </u>
          <u>
            <seg>
              Samtidigt kanske man inte ska överdriva den negativa situationen
              för de privatpraktiserande veterinärerna i Sverige. Jag tittade
              på några siffror inför den här debatten. När det gäller den totala
              omsättningen av veterinära tjänster i Sverige under 2003 står
              distriktsveterinärerna för en liten andel, 15 %, och de privatpraktiserande
              veterinärerna står för 85 %. Distriktsveterinärernas andel är
              avtagande på en marknad där omsättningen ökar. Det handlar om
              att det är en marknad som inte ökar när det gäller lantbrukets
              djur, och den del som ökar är sällskapsdjuren och hästarna. Det
              finns också med där.
            </seg>
          </u>
          <u>
            <seg>
              Andra länder jag ska inte göra anspråk på att kunna systemen
              i andra länder. Däremot kan jag lova Sven Gunnar Persson att den
              utredning som snart ska tillsättas ska jämföra med länder som
              är intressanta från våra utgångspunkter. Vi har tänkt att vi ska
              jämföra oss med Danmark, Finland och Storbritannien.
            </seg>
          </u>
          <u>
            <seg>
              Vad utredningen ska resultera i är det för tidigt att säga. Men
              utgångspunkten är det som Sven Gunnar Persson själv nämnde, en
              god djuromsorg och en god djurvälfärd. Jag vill då ha en organisation
              som är effektiv för att uppnå de samhälleliga målen.
            </seg>
          </u>
          <note type="speaker">
            Anf. 36 SVEN GUNNAR PERSSON (kd):
          </note>
          <u>
            <seg>
              Herr talman! Jordbruksministern redovisar en del siffror om omsättning
              och så vidare. När det gäller att få ett grepp om vilket innehåll
              det är i distriktsveterinärorganisationens arbete är det svårare
              att få ut sådana siffror, därför att de är hemligstämplade i fråga
              om hur mycket arbete man ägnar åt myndighetsutövning eller liknande
              uppgifter och hur mycket man ägnar åt ren djursjukvård, ofta i
              konkurrens med privata veterinärer. Det är synd att man mörkar
              på det området. Det finns sådana här mer orimliga konkurrenssituationer,
              som till exempel i Valbo. Jag får nöja mig med svaret så länge.
            </seg>
          </u>
          <u>
            <seg>
              Jag vill fråga ministern, som har ett inlägg kvar, om utredningen
              får parlamentariska inslag. Jag tror att det ur demokratisynpunkt
              är bra om det blir en bredd i bedömningarna redan på utredningsstadiet.
              Då kan vi till och med komma fram till gemensamma förslag.
            </seg>
          </u>
          <u>
            <seg>
              Jag vill tacka jordbruksministern för debatten.
            </seg>
          </u>
          <note type="speaker">
            Anf. 37 Jordbruksminister ANN-CHRISTIN NYKVIST (s):
          </note>
          <u>
            <seg>
              Herr talman! Jag har goda erfarenheter av utredningar med parlamentariskt
              inslag. Jag tycker att det är särskilt värdefullt när det är stora
              principiella frågor kring utveckling av jordbrukspolitiken, utveckling
              av miljö- och landsbygdspolitiken. I det här fallet tycker vi
              att vi har en hel del underlag att utgå ifrån. Det är ju mer en
              organisatorisk fråga, hur man effektivt ska kunna bygga en organisation,
              för att uppnå de mål som vi är så överens om.
            </seg>
          </u>
          <u>
            <seg>
              Det raka svaret på den sista frågan är att vi har tänkt oss en
              särskild utredare.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Svar på interpellation 2004/05:493 om EU:s sockerreform
          </note>
          <note type="speaker">
            Anf. 38 Jordbruksminister ANN-CHRISTIN NYKVIST (s):
          </note>
          <u>
            <seg>
              Herr talman! Sven Gunnar Persson har ställt fem frågor om EU:s
              reform av sockerregleringen. Den första frågan gäller på vilket
              sätt hänsyn har tagits till konsekvenserna för svenska betodlare
              och de fattigaste ländernas sockerrörsodlare när regeringen drivit
              på för en mer omfattande reformering av marknadsordningen för
              socker än vad som ligger för handen. Den andra frågan är vilka
              åtgärder som kommer att vidtas för att motverka de negativa konsekvenserna
              för svensk sockerbetsodling som blir konsekvensen av reformeringen
              av EU:s sockerpolitik. Den tredje frågan gäller vilka åtgärder
              som kommer att vidtas för att skydda de fattiga MUL- och AVS-ländernas
              möjligheter att exportera socker till EU. Den fjärde frågan är
              på vilket sätt de ekonomiska konsekvenserna av den linje Sverige
              driver i förhandlingarna kring reformen av sockersektorn för producenterna
              i MUL, AVS och Sverige, respektive de stora konsumenterna i form
              av bland annat den internationella läsk- och godisindustrin, kommer
              att redovisas. Den femte frågan är vilka åtgärder som kommer att
              vidtas för att säkra en alternativ användning av sockerbetor för
              etanolproduktion.
            </seg>
          </u>
          <u>
            <seg>
              Sedan lång tid pågår inom EU ett aktivt arbete för att reformera
              den gemensamma jordbrukspolitiken. Detta ligger i linje med riksdagens
              beslut att Sverige ska verka för att den gemensamma jordbrukspolitiken
              ska reformeras. Ofta har kritiken varit att reformerna kommit
              för sent och är alltför blygsamma. Denna kritik är synnerligen
              berättigad vad gäller sockerregleringen. Sockersektorn är i dag
              en av de få oreformerade jordbrukssektorerna. Priset inom EU på
              socker ligger två till tre gånger över världsmarknadspriset. Samtidigt
              är produktionen reglerad i nationella och individuella produktionskvoter.
              Den relativt mycket goda lönsamheten har i stor utsträckning kapitaliserats
              i kvotvärden som på sikt hotar lantbrukets långsiktiga konkurrenskraft.
              Regleringen har även lett till en oligopolmarknad, som ytterligare
              varit till skada för konsumenterna utöver det höga reglerade priset.
              Regleringen har dessutom varit till stor skada för tredjeländer,
              och min uppfattning är klar; inte minst för u-länderna är en reform
              nödvändig. Även yttre påtryckningar från WTO gör att en reform
              är nödvändig. Inom kort kommer ett panelutslag som förväntas klarlägga
              att EU:s sockerreglering är oförenlig med WTO-reglerna.
            </seg>
          </u>
          <u>
            <seg>
              Jag vill understryka att Sverige inte driver på en mer omfattande
              reformering utan Sveriges linje i förhandlingarna är i huvudsak
              i linje med det reformalternativ som kommissionen presenterat
              och jämfört med till exempel Danmark tycker Sverige att det behövs
              en längre anpassningsperiod för sockersektorn. Sverige har verkat
              för att reformen ska vara balanserad för såväl producenter i olika
              delar av världen som för konsumenter och skattebetalare. Regeringen
              har även fått stöd för denna handlingslinje i riksdagens EU-nämnd.
            </seg>
          </u>
          <u>
            <seg>
              Betodlingen i Sverige är en av de mest lönsamma grödorna och
              var så redan innan EU-medlemskapet då priset steg med 40 %. Den
              kompensation som föreslås komma att utgå är generös med tanke
              på detta. Svensk betodling bedöms av både kommissionen och i svenska
              analyser kunna fortleva, dock något reducerad.
            </seg>
          </u>
          <u>
            <seg>
              Vad gäller frågan om vilka åtgärder som kommer att vidtas för
              att skydda de fattiga MUL- och AVS-ländernas möjligheter att exportera
              socker till EU vill jag upprepa behovet av en reform. Det är oundvikligt
              att den resulterar i att vissa länder blir tvungna att överväga
              om det är klokt att fortsätta med sockerproduktion eller gå över
              till andra alternativ. Den handlingsplan som kommissionen lagt
              fram innebär att varje land analyseras individuellt för att hitta
              stöd under en övergångsperiod som passar det enskilda landet.
            </seg>
          </u>
          <u>
            <seg>
              Frågan om åtgärder för att använda sockerbetor för etanolproduktion
              ingår i regeringens prioriterade satsningar på förnyelsebara energislag.
              Ett utredningsarbete pågår för närvarande inom jordbruksdepartementet.
            </seg>
          </u>
          <note type="speaker">
            Anf. 39 SVEN GUNNAR PERSSON (kd):
          </note>
          <u>
            <seg>
              Herr talman! Tack så mycket, ministern, för svaret. Det finns
              en ganska bred uppfattning om att det finns ett behov av reformering
              av sockersektorn. Det säger producenter, industrin och även konsumentintressena.
            </seg>
          </u>
          <u>
            <seg>
              Det finns dock mycket som talar för att de mål som man sätter
              upp för den här reformen inte nås. De kommer inte konsumenterna
              till del eftersom marginalerna och pengarna stannar i de stora
              multinationella läsk- och godisföretagens fickor. Det handlar
              om en överföring på 34 miljarder kronor per år.
            </seg>
          </u>
          <u>
            <seg>
              Det har kommit stark kritik mot kommissionens förslag, det förslag
              som Sverige så livligt ställer sig bakom och hejar på.
            </seg>
          </u>
          <u>
            <seg>
              Det har kommit en stark kritik från de fattigaste länderna, från
              Afrika, Västindien och Stillahavsländerna som är med i sockerprotokollet.
              De får nu sälja till rejält sänkta priser för sin garanterade
              export till EU.
            </seg>
          </u>
          <u>
            <seg>
              Det har också kommit stark kritik från de minst utvecklade länderna
              som finns inom ramen för EBA-avtalet, Everything But Arms. De
              hoppas på möjligheten till export till rimliga priser. I AVS-länderna
              är det en av de riktigt få hållbara grödorna, och inom EBA har
              man tänkt att detta skulle vara en mycket viktig ingrediens i
              EBA-avtalets fullföljande.
            </seg>
          </u>
          <u>
            <seg>
              Det har dessutom kommit stark kritik från det svenska jordbruket
              och naturligtvis från betodlarna. De befarar att svensk konkurrenskraft
              minskar. Man drar undan möjligheterna från de familjejordbruk
              som är starkt beroende av sockerbetan som en lönsam produkt för
              att över huvud taget kunna driva sin verksamhet vidare.
            </seg>
          </u>
          <u>
            <seg>
              Det har kommit stark kritik från Lutherhjälpen. Man säger att
              samtidigt som förslaget inte garanterar att subventionerad export
              upphör får det allvarliga konsekvenser i de u-länder som exporterar
              och som hoppas att kunna exportera till EU. Dessutom drabbar det
              odlare i EU-länder på ett ganska dramatiskt sätt. Man föreslår
              en mindre och långsammare prissänkning och en rejäl kompensation
              till svenska odlare för att de ska kunna hålla landskapet öppet
              och jordbruket i gång.
            </seg>
          </u>
          <u>
            <seg>
              I svaret talar jordbruksministern om att det är en lönsam gröda.
              Det är anmärkningsvärt att hon nu hittar ytterligare ett område
              att sätta klorna i när det gäller lönsamhet i jordbruket. Hon
              lyckas ju rätt så bra på andra områden där den svenska lönsamheten,
              jämfört med i andra länder, är ganska låg. Förutsättningarna för
              att driva svenskt jordbruk kostnadsläge och annat försvårar för
              konkurrenskraften.
            </seg>
          </u>
          <u>
            <seg>
              Familjejordbruk där kanske 75 % av täckningsbidraget, trots att
              man odlar kanske 20 % av gårdens areal, är totalt beroende av
              denna lönsamma gröda riskerar nu att få lägga ned sin verksamhet.
            </seg>
          </u>
          <u>
            <seg>
              När nu den här reformen så småningom ska genomföras dock på ett
              mindre omfattande sätt, hoppas jag är det viktigt att kompensationen
              stannar vid de gårdar som drabbas för att inte familjejordbrukare
              och andra måste upphöra med sin verksamhet.
            </seg>
          </u>
          <u>
            <seg>
              Är ministern beredd att lyssna på och följa rekommendationerna
              från u-länderna, från Lutherhjälpen, från Europaparlamentet och
              från de landshövdingar som har skrivit brev och vädjat till ministern
              om hur reformen bör genomföras?
            </seg>
          </u>
          <note type="speaker">
            Anf. 40 LARS-IVAR ERICSON (c):
          </note>
          <u>
            <seg>
              Herr talman! Det har funnits få glädjeämnen för lantbrukarna
              i Kristianstadsbygden under de senaste åren. Men ett glädjeämne
              har ändå varit sockerbetorna. Denna odling tillsammans med potatisodlingen
              har varit basen i ekonomin. Men nu tornar de mörka molnen upp
              sig, något som redovisas på ett bra sätt i Sven Gunnars interpellation.
            </seg>
          </u>
          <u>
            <seg>
              Låt mig då presentera några lokala följder för Kristianstads
              kommun. Det är exempel som har sin motsvarighet också i andra
              berörda kommuner.
            </seg>
          </u>
          <u>
            <seg>
              Låt mig också påminna om de debatter som jag och andra har haft
              med ministern när det gäller att bevara det öppna landskapet.
              Vi har gång på gång betonat hur alla behövs, alltifrån de betande
              djuren till olika grödor.
            </seg>
          </u>
          <u>
            <seg>
              Försämrad sockerbetsodling kostar Kristianstads kommun 9 miljoner
              i minskade skatteintäkter per år.
            </seg>
          </u>
          <u>
            <seg>
              Miljön försämras. Jag tänker då på utlakning av kväve till våra
              vattendrag. Vi har många sådana i Kristianstadstrakten, så det
              är en viktig miljöfråga.
            </seg>
          </u>
          <u>
            <seg>
              Ur utlakningssynpunkt är betgrödan den absolut bästa tack vare
              ett djupt och effektivt rotsystem som tar upp näring långt fram
              på hösten.
            </seg>
          </u>
          <u>
            <seg>
              Vi vet också att sockerbetsodling är bra för växtföljden.
            </seg>
          </u>
          <u>
            <seg>
              Jag skulle önska att jordbruksministern vid sitt aviserade besök
              för att studera minknäringen i västra Blekinge gör en avstickare
              till Kristianstadsbygden på andra sidan gränsen för att bättre
              kunna förstå lantbrukarnas oro inför framtiden. Säg då inte: Ni
              kan odla något annat i stället. Det uppskattas inte av människor
              som har satsat stora belopp i maskinell utrustning. Det finns
              inga realistiska alternativ till sockerbetor i växelbruket.
            </seg>
          </u>
          <u>
            <seg>
              Andra som också borde få komma till tals är alla som genom olika
              transporter är involverade i sockerbetsbranschen. Transporter
              till sockerbruken och transporter därifrån av till exempel betmassa
              sysselsätter många. Hur blir det med deras jobb i framtiden? En
              minskning av betodlingen slår hårt också mot många andra näringar.
            </seg>
          </u>
          <u>
            <seg>
              Sedan vore jag tacksam om ministern kunde förtydliga orden i
              sitt svar: Svensk betodling bedöms kunna fortleva, dock något
              reducerad. Vad innebär något reducerad?
            </seg>
          </u>
          <u>
            <seg>
              Så över till den alternativa användningen. Vilka visioner har
              ministern om sockerbetor för till exempel etanolproduktion, biogas
              och sockerbetor som ett medel för halkbekämpning?
            </seg>
          </u>
          <u>
            <seg>
              Sven Gunnar har redan berört de fattiga ländernas situation,
              och det är viktigt att vi inte glömmer bort de fattigaste länderna,
              till exempel Moçambique.
            </seg>
          </u>
          <u>
            <seg>
              Svensk sockerbetsodling är oerhört viktig för landet, men vi
              behöver få konkurrens på lika villkor gentemot övriga EU-länder.
              Det behövs en framåtsyftande politik för bioetanolen och inte
              en snedvriden konkurrens som slår ut den viktiga betodlingen här
              i Sverige.
            </seg>
          </u>
          <u>
            <seg>
              Jag undrar om ministern är beredd att ta krafttag och verka för
              en sådan politik.
            </seg>
          </u>
          <note type="speaker">
            Anf. 41 Jordbruksminister ANN-CHRISTIN NYKVIST (s):
          </note>
          <u>
            <seg>
              Herr talman! Låt mig börja med effekterna för det svenska jordbruket.
              Jag tycker att både Sven Gunnar Persson och Lars-Ivar Ericson
              målar upp en skräckbild som inte har sin motsvarighet i verkligheten.
              Det är nämligen så att sockerbetan är en av de lönsammaste grödorna
              i Sverige. Så var det redan innan vi blev EU-medlemmar. Den gången
              höjdes ju priset med 40 %. Genom den reform som vi genomförde
              den 1 januari i år kommer också sockerbetsodlarna i åtnjutande
              av det frikopplade stödet enligt den regionmodell som vi tillämpar.
            </seg>
          </u>
          <u>
            <seg>
              Det har gjorts analyser av hur effekterna kommer att bli för
              Sverige. Och kommissionen har i sin konsekvensanalys kommit fram
              till att Sverige skulle vara ett av de sista länderna att upphöra
              med sockerproduktion, att vi har goda förutsättningar. Det är
              också den svenska regeringens bedömning. Vi har också fått en
              högre avkastning. Vi har duktiga bönder i Sverige. Vi har gjort
              investeringar. På det sättet har vår konkurrenskraft ökat. Och
              när det gäller Skåne är förutsättningarna goda.
            </seg>
          </u>
          <u>
            <seg>
              Detta med något reducerad produktion handlar bland annat om produktionen
              på en ö, Gotland, där man redan i dag har vissa svårigheter genom
              transportkostnaderna. Där finns i dag ett miljöstöd. Det är klart
              att vi framöver får fundera på vad som kan behövas för att stötta
              den gotländska odlingen av sockerbetor.
            </seg>
          </u>
          <u>
            <seg>
              Lönsamheten är alltså god, och de svenska sockerbetsodlarna ska
              ha tillförsikt. Det finns goda förutsättningar att fortsätta med
              produktionen.
            </seg>
          </u>
          <u>
            <seg>
              Sedan handlar det också om u-ländernas situation. Jag och den
              svenska regeringen är mycket engagerade i frågan. Vi vill på alla
              sätt stötta u-länderna, och vi vill göra det på ett sätt så att
              det blir långsiktigt hållbart.
            </seg>
          </u>
          <u>
            <seg>
              Jag har stor respekt för de förslag som har kommit fram, bland
              annat genom olika kyrkliga initiativ. Men jag tycker att man finner
              kortsiktiga lösningar och att det finns bättre lösningar som ger
              oss en möjlighet att reformera sockersektorn och ändå ge stöd
              till utvecklingsländerna. Jag vill understryka att det har fattats
              beslut om att det från och med år 2009 ska vara en helt fri import
              för de mest utsatta u-länderna. Det är en stor tillgång för de
              länderna.
            </seg>
          </u>
          <u>
            <seg>
              Vidare finns det en handlingsplan som kommissionen arbetar med.
              Man funderar nu också på vilka resurser som ska finnas till förfogande
              för att diversifiera jordbruket och inte göra jordbruket i de
              här länderna så ensidigt beroende av sockerproduktionen, utan
              de ska också kunna ha utrymme för att satsa på andra grödor. Det
              är så vi hjälper u-länderna. Det är så vi får en långsiktigt hållbar
              lösning.
            </seg>
          </u>
          <u>
            <seg>
              När det sedan gäller vad konsumenterna kan få ut av det här har
              vi i dag i stort sett monopol i beredningsledet. Vi har också
              en så kallad tyst samverkan, tacit collusion som det heter på
              konkurrensspråk, som är väldigt olycklig. Man kan då säga: Men
              förädlingsindustrin är ju också så koncentrerad att konsumenterna
              inte kommer att få ut så mycket av det här. Här är det intressant
              att göra en jämförelse med Norge, skillnaden i läskkostnader i
              Norge och i Sverige. Och visst är det så att de stora multinationella
              företagen använder socker. Men det är också en väldigt viktig
              ingrediens i annan beredningsindustri, så jag är övertygad om
              att det här kommer att få effekter i konsumentleden.
            </seg>
          </u>
          <note type="speaker">
            Anf. 42 SVEN GUNNAR PERSSON (kd):
          </note>
          <u>
            <seg>
              Fru talman! Jordbruksministern återkommer till den stora lönsamheten
              i produktionen. Och visst är den här grödan som sådan lönsam,
              men den odlas ju på ett sätt som gör att den är en liten del av
              en gårds totala produktion. Siffror visar att täckningsbidraget
              innan man tar ut den egna lönen på en sådan gård kanske är i genomsnitt
              100 000 kr, och sockerbetan står för 75 % av den vinsten, om jag
              får uttrycka det så, och sedan ska man ta ut sin lön. Det är självklart
              så att om priset minskas radikalt, såsom jordbruksministern vill,
              kommer möjligheten att överleva på den gården att minska dramatiskt.
              Jag tror inte att jordbruksministern vill leva på samma lön som
              jordbrukaren med de väldigt, väldigt lönsamma sockerbetorna, som
              hon påstår, när lönen är 100 000 kr.
            </seg>
          </u>
          <u>
            <seg>
              Jordbruksministern är med sitt väldigt tydliga sätt att driva
              den här frågan ett hot mot en del av näringen, och det beklagar
              jag. Vi har sett att till följd av NTR-reformen har lönsamheten
              på flera områden minskat. Mjölkproduktionen är hotad på många
              håll. Spannmålen visar fel siffror i Mellansverige. I köttproduktionen
              har man det väldigt tufft. Nu är det tydligen dags för jordbruksministern
              att också gripa sig an dem som råkar ha sockerbetor på markerna
              för att minska lönsamheten, minska förutsättningarna för företagande
              och verksamhet på landsbygden.
            </seg>
          </u>
          <u>
            <seg>
              Jag tycker att det engagemang för de fattiga länderna som jordbruksministern
              säger sig ha skulle kunna ta sig uttryck i att man ger dem förutsättningar,
              att man ger hjälp till självhjälp och uppmuntrar det företagande
              och den verksamhet som faktiskt håller på att växa fram kring
              grödor som har mycket goda förutsättningar att bli en del av en
              växande ekonomi i både AVS-länderna och de minst utvecklade länderna,
              MUL-länderna. Nej, de ska inte få möjligheten till ett vettigt
              pris, till kvoter i EU, utan de ska även fortsättningsvis få vara
              beroende av bistånd. Det är goda gåvors givare som år efter år
              när man beslutar om bistånd i budgetar kanske får låta bli att
              göra utbetalningar på grund av utgiftstak eller annat. Nu är det
              väl kanske inte fallet inom EU, men för vår del. Man ger allmosor
              från den rika världen i stället för att ge dem möjlighet att bygga
              upp en industri och en verksamhet som de kan leva på.
            </seg>
          </u>
          <u>
            <seg>
              Jag tycker att det vore angeläget att ministern gav oss ett besked
              här i dag om hur hon vill se inriktningen på kompensationen för
              de svenska betodlarna. Kommer hon att förorda ett system i Sverige
              där kompensationen får stanna på gårdsnivå, med avdrag för de
              grundbelopp som man har fått efter NTR-reformen? Eller tänker
              hon regionalisera kompensationen?
            </seg>
          </u>
          <note type="speaker">
            Anf. 43 LARS-IVAR ERICSON (c):
          </note>
          <u>
            <seg>
              Fru talman! Jag har svårt att acceptera ministerns ord om att
              vi skulle måla upp en skräckbild. Jag tycker att vi däremot målar
              upp en allvarlig bild. Vi vet hur situationen är för betodlarna.
            </seg>
          </u>
          <u>
            <seg>
              Sockerbetsodlingen är en viktig ekonomisk motor i det skånska
              lantbruket, och vi vet att en minskad odling skulle slå hårt också
              mot andra näringar. Vi kan också förmoda att det blir en utslagning
              av odlare som har mindre skörd än genomsnittet och odlare med
              långa transporter.
            </seg>
          </u>
          <u>
            <seg>
              Vi har redan betonat betodlingens positiva inverkan på miljön.
              Jag vill också erinra om de möjligheter som skapas för många av
              jordbrukslandskapets fågelarter och att betgrödan är en viktig
              skyddsgröda för fältfågel och fältvilt. Ja, betodlingen bidrar
              aktivt till ett rikt och diversifierat djurliv.
            </seg>
          </u>
          <u>
            <seg>
              Jag noterar att ministern inte kan ange några realistiska alternativ
              till sockerbetan i växelbruket. Men vi får ändå hoppas att denna
              debatt kommer att leda fram till att Sveriges sockerbetsodlare
              återigen kan känna hopp inför framtiden och att regeringen nu
              kraftfullt kommer att slå vakt om sockerbetsodlingen som ett viktigt
              medel för tillväxt och välfärd och för att vi ska kunna bevara
              de öppna landskap som vi så väl behöver.
            </seg>
          </u>
          <note type="speaker">
            Anf. 44 Jordbruksminister ANN-CHRISTIN NYKVIST (s):
          </note>
          <u>
            <seg>
              Fru talman! Låt mig börja med att säga att jag blir väldigt besviken
              när Sven Gunnar Persson raljerar med bistånd på det sätt som han
              gör. För det är klart att något som vi är stolta över i Sverige
              är att vi förmår att bidra med en stor del av vårt välstånd till
              länder som behöver.
            </seg>
          </u>
          <u>
            <seg>
              Sedan har jag ingen annan uppfattning än Sven Gunnar Persson
              när det gäller att vi ska ge hjälp till självhjälp. Det var precis
              det jag sade. Men jag tycker inte att vi ska välja det kortsiktiga,
              enkla alternativet och säga att vi nu ska ha en dubbel reglering
              inom EU, en ännu mer komplicerad reglering, för att de här länderna
              ska fortsätta att producera socker. Det jag säger är att vi måste
              ta vara på möjligheten att diversifiera jordbruket i de här länderna.
              Detta jordbruk är viktigt för att de här länderna ska kunna bygga
              upp sina ekonomier och bygga ett välstånd.
            </seg>
          </u>
          <u>
            <seg>
              Jag är väldigt glad över att kommissionen har en beredskap för
              att underlätta övergången för de här länderna till ett mer effektivt
              jordbruk. Några av dem kommer att kunna fortsätta producera socker.
              De är effektiva på den marknaden. Andra länder behöver hjälp till
              en omställning som gör att de producerar andra grödor. Man kan
              inte dra de här länderna över en kam, och det är inte heller alla
              utvecklingsländer som får hjälp av de preferensavtal som man har
              med EU. Därför är det viktigt att vi tittar på de här länderna
              individuellt, och jag vill understryka att den svenska regeringen
              vill ge det stöd som behövs för att de ska kunna utveckla sina
              jordbruk.
            </seg>
          </u>
          <u>
            <seg>
              När det sedan gäller det svenska jordbruket genomförde vi en
              jordbruksreform i år, den 1 januari. Denna jordbrukspolitik stod
              på tre ben; konkurrenskraftigt svenskt jordbruk, levande landsbygd
              och solidaritet med andra länder. Jag är mycket medveten om att
              den reformen ger påfrestningar för det svenska jordbruket. Jag
              hade nyligen ett seminarium tillsammans med näringen, tillsammans
              med LRF, där vi tittade noga på kostnadsbilden för svenskt jordbruk
              och kostnadsnackdelar som svenskt jordbruk kan ha i jämförelse
              med andra länder inom EU, så kallade benchmarking -projekt.
            </seg>
          </u>
          <u>
            <seg>
              Vad vi kan konstatera är att i vissa avseenden har vi nackdelar,
              i andra avseenden fördelar. Det handlar inte bara om regelverk.
              Det handlar inte bara om olika typer av krav från det offentliga.
              Det handlar om priser på marknaden, som foderpriser. Det handlar
              också väldigt mycket om den enskilde företagarens möjligheter
              att arbeta effektivt.
            </seg>
          </u>
          <u>
            <seg>
              Om man sedan tittar på helheten så ska vi visst se till att ta
              till vara alla möjligheter att skapa den här konkurrenskraften
              och sänka kostnaderna. Den svenska regeringen bidrog med något
              som är väldigt väsentligt den 1 januari i år: en sänkt dieselskatt.
            </seg>
          </u>
          <u>
            <seg>
              Det finns mycket att göra. Vi ska ha den här bevakningen. Men
              hur man kan säga att vi inte kan odla sockerbetor på ett lönsamt
              sätt i Skåne efter en reducering av priset, där det kommer en
              kompensation enligt kommissionens förslag, till 60 %, det förstår
              jag inte. Sockerbetan kommer att vara en viktig gröda i Skåne.
              Den kommer att vara ett viktigt komplement på de här gårdarna
              också i framtiden. Vi kommer att ha en pressad kostnadsbild, men
              den måste vi hantera på ett klokt sätt.
            </seg>
          </u>
          <note type="speaker">
            Anf. 45 SVEN GUNNAR PERSSON (kd):
          </note>
          <u>
            <seg>
              Fru talman! Jag raljerade inte över biståndet. Jag är en stark
              förespråkare av bistånd. Men jag kritiserade att ministern med
              öppna ögon vill ha en lösning som går från beroende av produktion
              och betalt för verksamhet till bistånd och goda gåvor.
            </seg>
          </u>
          <u>
            <seg>
              Ministern kritiserar mig för att vara kortsiktig i min syn på
              detta. Det kortsiktiga är ju att snabbt genomföra en reform. Ministern
              ville gå snabbare fram än kommissionen när det gäller att avskaffa
              kvoterna enligt dokument från juni 2004. Det är kortsiktigt att
              snabbt dra undan möjligheterna från dem som nu producerar socker
              när det finns mer långsiktigt hållbara sätt att genomföra en sådan
              här reform på, som ju vi, producenterna, industrin och politikerna,
              är ense om behöver göras.
            </seg>
          </u>
          <u>
            <seg>
              Det går att nå målen genom att ha en balanserad, omfördelad kvothistoria
              med MUL- och AVS-länderna. Det handlar om att ha en långsammare
              prissänkningstakt för att man ska kunna anpassa sig och att ha
              en kompensation på gårdsnivå till sockerbetsodlarna i Sverige
              blir det på gårdsnivå, ministern? Det handlar också om att satsa
              på forskning och utveckling av alternativ användning för energiändamål,
              för stärkelse- och fiberändamål och när det gäller trafiksäkerheten.
            </seg>
          </u>
          <u>
            <seg>
              Jag vill vädja till ministern att i det fortsatta arbetet nere
              i ministerrådet lyssna på och följa råden från de fattigaste länderna,
              från Lutherhjälpen, från Europaparlamentet, från de svenska betodlarna
              och från Lars-Ivar Ericson och mig.
            </seg>
          </u>
          <note type="speaker">
            Anf. 46 Jordbruksminister ANN-CHRISTIN NYKVIST (s):
          </note>
          <u>
            <seg>
              Fru talman! Jag måste tydligen än en gång upprepa att det inte
              handlar om ett bistånd som inte skulle innebära att de här länderna
              får hjälp till självhjälp. När vi från svensk sida talar om att
              vi inte tycker att det är en bra lösning att låsa in de här länderna
              i en sockerproduktion utan att det är bättre att ge de länder
              som inte kan få en lönsam sockerproduktion möjlighet att satsa
              på andra grödor innebär det inte att vi ger pengar som någon allmosa,
              som Sven Gunnar Persson säger. Det handlar om att hjälpa till
              att bygga upp verksamheten.
            </seg>
          </u>
          <u>
            <seg>
              Sverige går inte snabbare fram. Vi har ju lagt på ett år extra
              i förhållande till kommissionens förslag. Det måste vara en missuppfattning
              att Sverige går snabbare fram.
            </seg>
          </u>
          <u>
            <seg>
              Jag ska allra sist bara säga något ytterligare. Jag har inte
              tidigare kommenterat detta med forskning, utveckling och satsning
              på förnyelsebar energi. Det här tycker vi från regeringens sida
              är ett mycket angeläget område. Vi har ett utredningsarbete som
              just nu pågår. Det har framför allt varit andra grödor som har
              stått i fokus tidigare beroende på att det har varit svårt att
              få en lönsam produktion utifrån sockerbetorna. Det kan säkert
              ändra sig i takt med att jordbrukspolitiken inom EU också ändrar
              sig. Det är något som regeringen har med i sitt fortsatta utredningsarbete.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Svar på interpellation 2004/05:510 om palestinska identitetshandlingar
          </note>
          <note type="speaker">
            Anf. 47 Statsrådet JENS ORBACK (s):
          </note>
          <u>
            <seg>
              Fru talman! Yvonne Ruwaida har frågat statsrådet Barbro Holmberg
              hur hon avser att agera för att, som frågan uppfattats, palestinska
              identitetshandlingar ska godtas vid ansökan om svenskt medborgarskap.
              Frågan har ställts mot bakgrund av att identitetskravet har bedömts
              olika vid ansökan om uppehållstillstånd och medborgarskap. Arbetet
              inom regeringen är så fördelat att det är jag som ska svara på
              frågan.
            </seg>
          </u>
          <u>
            <seg>
              Jag kan inte uttala mig i enskilda ärenden men håller med Yvonne
              Ruwaida om att det för den enskilde individen kan te sig som underligt
              att man i det ena fallet är identifierad men inte i det andra.
              Jag vill gärna ta det här tillfället i akt att beskriva hur lagstiftning
              och praxis på det här området ser ut.
            </seg>
          </u>
          <u>
            <seg>
              Jag börjar med frågan om uppehållstillstånd. När ett ärende om
              uppehållstillstånd prövas, handlar det oftast om att någon ansöker
              om asyl här. Myndigheterna ska då avgöra om personen är i behov
              av skydd. Den sökande ska göra troligt att han eller hon har ett
              skyddsbehov. En avgörande faktor är då naturligtvis att den sökande
              kan visa sin identitet samt varifrån han eller hon kommer. Detta
              kan göras på flera olika sätt och oftast är det efter en samlad
              bedömning som man kommer fram till att personen i fråga har ett
              skyddsbehov.
            </seg>
          </u>
          <u>
            <seg>
              Att bevilja en utländsk medborgare svenskt medborgarskap är en
              helt annan fråga. Här har lagstiftaren ställt upp ett absolut
              krav på att identiteten ska vara styrkt.
            </seg>
          </u>
          <u>
            <seg>
              Bakgrunden till den striktare identitetsprövningen vid medborgarskap
              har att göra med att ett svenskt medborgarskap inte kan återkallas,
              även om det visar sig att medborgarskapet har beviljats i felaktig
              identitet.
            </seg>
          </u>
          <note>
            Kravet på styrkt identitet framgår av 11 § lagen (2001:82) om
            svenskt medborgarskap. Identitetsprövningen är enligt praxis förhållandevis
            noggrann och innebär att det som regel krävs ett hemlandspass
            eller en fotoförsedd identitetshandling utfärdad av myndighet
            i hemlandet.
          </note>
          <u>
            <seg>
              Det finns emellertid en möjlighet att få dispens från villkoret
              om styrkt identitet, men då krävs något längre hemvisttid i landet.
              Enligt 12 § lagen om svenskt medborgarskap kan en sökande som
              inte kan styrka sin identitet beviljas svenskt medborgarskap,
              om han eller hon sedan åtta år har hemvist här i landet och gör
              sannolikt att den uppgivna identiteten är riktig. Denna dispensregel
              infördes för sex år sedan för att möjliggöra för personer som
              inte kan styrka sin identitet att ändå få svenskt medborgarskap.
            </seg>
          </u>
          <note>
            Praxis i fråga om den närmare innebörden av identitetskravet
            i medborgarskapsärenden utformas av Migrationsverket och Utlänningsnämnden.
            Regeringen kan påverka tillämpningen av medborgarskapslagen endast
            om Migrationsverket eller Utlänningsnämnden överlämnar ett ärende
            till regeringen för vägledande beslut. Genom ett sådant överlämnande
            kan frågan om innebörden av identitetskravet komma under regeringens
            prövning.
          </note>
          <note type="speaker">
            Anf. 48 YVONNE RUWAIDA (mp):
          </note>
          <u>
            <seg>
              Fru talman! Jag tänker här inte diskutera medborgarskapslagen
              därför att jag kan hålla med om att när man ska bli svensk medborgare
              bör man kunna visa vilken identitet man har.
            </seg>
          </u>
          <u>
            <seg>
              Däremot tycker jag att Migrationsverkets agerande i denna fråga
              är lite lustigt. Låt mig förklara varför.
            </seg>
          </u>
          <u>
            <seg>
              Alla dessa palestinier som kommer från Västbanken och Gaza har
              styrkt sin identitet. Det framgår också av deras permanenta uppehållstillstånd
              att de har styrkt sin identitet. Det har de gjort genom att uppvisa
              palestinskt pass, palestinskt identitetskort och födelseattest.
              I vissa fall har de också lämnat in skolbetyg, kursintyg samt
              passerkort utfärdat av den israeliska ockupationsmakten samt i
              vissa fall även en handling från FN.
            </seg>
          </u>
          <u>
            <seg>
              Men dessa personer får permanent uppehållstillstånd, och Migrationsverkets
              asylavdelning säger att de har styrkt sin identitet. Det finns
              inget tvivel om deras identitet.
            </seg>
          </u>
          <u>
            <seg>
              På medborgarskapsenheten på Migrationsverket ger man rutinmässigt
              ett standardsvar till de palestinier som söker om svenskt medborgarskap.
              Man skriver följande:
            </seg>
          </u>
          <u>
            <seg>
              Du har ansökt om svenskt medborgarskap och lämnat in palestinskt
              pass, palestinskt identitetskort och födelseattest.
            </seg>
          </u>
          <u>
            <seg>
              I vissa fall även de andra intygen.
            </seg>
          </u>
          <u>
            <seg>
              Man skriver vidare:
            </seg>
          </u>
          <u>
            <seg>
              Eftersom Sverige inte erkänner Palestina anses du inte ha styrkt
              din identitet.
            </seg>
          </u>
          <u>
            <seg>
              I och med att dessa personer kommer från Gaza och Västbanken
              blir de alltjämt diskriminerade om den enheten säger att det inte
              handlar om att man hävdar att dessa identitetshandlingar inte
              är fullgoda utan att det handlar om att Palestina inte finns.
              Den diskussionen förekommer inte på asylenheten, men den finns
              på medborgarskapsenheten.
            </seg>
          </u>
          <u>
            <seg>
              Detta har lett till att alla palestinier från Gaza och Västbanken
              som betalar sin avgift på 1 500 kr får ett rutinmässigt avslag,
              vilket man borde ha kunnat berätta för dem innan de sökte eller
              åtminstone gett dem pengarna tillbaka.
            </seg>
          </u>
          <u>
            <seg>
              Men det viktigaste här är att jag inte tycker att det är rätt
              att Migrationsverkets medborgarskapsavdelning har inställningen
              att det är på grund av att Sverige inte har erkänt Palestina som
              dessa personer inte anses ha styrkt sin identitet. Man utgår bland
              annat från att det inte finns någon palestinsk ambassad i Sverige.
              Det finns bara ett generalkonsulat. Alltså har den svenska regeringen
              inte bedömt att Palestina finns.
            </seg>
          </u>
          <u>
            <seg>
              Jag tror inte att detta är intentionen bakom regeringens och
              bakom UD:s agerande, utan jag tror att det handlar om en kultur
              som har utvecklats att man gör på detta vis.
            </seg>
          </u>
          <u>
            <seg>
              Jag undrar om man från ministerns sida kan tänka sig att ändra
              reglerna så att sådant här inte ska kunna förekomma.
            </seg>
          </u>
          <note type="speaker">
            Anf. 49 Statsrådet JENS ORBACK (s):
          </note>
          <u>
            <seg>
              Fru talman! Det finns en möjlighet för regeringen att ändra reglerna,
              och det är när myndigheten själv begär en sådan prövning.
            </seg>
          </u>
          <u>
            <seg>
              Jag förstår att Yvonne Ruwaida driver dessa enskilda fall. Jag
              är förhindrad att kommentera de enskilda fallen helt enkelt därför
              att jag som representant för regeringen inte kan styra tillämpningen
              av lagen.
            </seg>
          </u>
          <u>
            <seg>
              Jag tycker att det är bra att Yvonne Ruwaida vänder sig till
              myndigheten och att man också överklagar. Myndigheten kan sedan
              vända sig till regeringen för en prövning av praxis, och en sådan
              prövning görs också några gånger per år.
            </seg>
          </u>
          <u>
            <seg>
              Det finns också palestinier som beviljas medborgarskap i Sverige.
              Vi har en praxis som säger att om man inte kan styrka identiteten
              enligt den praxis som används kan man få det om man är här ytterligare
              några år. Det finns också en del personer från Västbanken och
              Gaza som därigenom har fått ett medborgarskap i Sverige.
            </seg>
          </u>
          <u>
            <seg>
              Men jag kanske gör Yvonne Ruwaida besviken på den punkten när
              jag upprepar att regeringen inte får påverka myndigheternas beslut
              i enskilda ärenden. Vad vi kan göra är att agera om vi får en
              förfrågan från en myndighet. Jag kan inte heller här förespegla
              vad en sådan prövning skulle leda till.
            </seg>
          </u>
          <note type="speaker">
            Anf. 50 YVONNE RUWAIDA (mp):
          </note>
          <u>
            <seg>
              Fru talman! Asylenheten på Migrationsverket anser att dessa personer
              har styrkt sin identitet. Men medborgarskapsenheten prövar inte
              ens om identiteten är styrkt. Det sker rutinmässigt som en sorts
              strukturell diskriminering därför att Palestina inte finns. Det
              förhållningssättet har inte asylenheten. Den skulle kunna ge permanent
              uppehållstillstånd utifrån att man säger att bedömningen är att
              dessa personer har skyddsskäl och att de kanske kan påvisa vilka
              de är. Men man säger inte att de har styrkt sin identitet. Men
              dessa palestinier säger att de har styrkt sin identitet. Asylenheten
              hävdar inte att de inte kan göra det därför att Palestina inte
              finns. Men medborgarskapsenheten gör det.
            </seg>
          </u>
          <u>
            <seg>
              För mig handlar detta egentligen inte ens om praxis, utan det
              handlar om att jag tycker att det är väldigt underligt att man
              på samma myndighet har så olika ageranden i relation till om Sverige
              har Palestina eller inte.
            </seg>
          </u>
          <u>
            <seg>
              Detta är någonting som jag och andra naturligtvis kommer att
              gå vidare med. Men jag tycker ändå att det är värt att diskutera
              det här med ministern. Det handlar faktiskt om en sorts strukturell
              diskriminering.
            </seg>
          </u>
          <u>
            <seg>
              Jag nöjer mig inte med att man i vissa fall kan använda möjligheten
              att vänta lite längre och sedan kanske få medborgarskap. Jag tycker
              ändå att det ska finnas en konsekvens i det agerande som myndigheter
              har.
            </seg>
          </u>
          <u>
            <seg>
              Om det inte sker en förändring, tycker jag att man i framtiden,
              jag säger inte att man måste göra det nu, borde överväga att ha
              tydliga riktlinjer till myndigheter i denna typ av frågor.
            </seg>
          </u>
          <note type="speaker">
            Anf. 51 Statsrådet JENS ORBACK (s):
          </note>
          <u>
            <seg>
              Fru talman! Som jag sade i mitt interpellationssvar är det en
              skillnad i fråga om behovet av en styrkt identitetshandling när
              det gäller asylprövning och när det gäller medborgarskap. Jag
              kan inte spekulera i om det är utifrån styrkan i identitetshandlingarna
              som man har kommit till två olika slutsatser såsom Yvonne Ruwaida
              refererar. Jag vill bara understryka att när det gäller asylprövningen
              handlar det om en prövning av att ge skydd. Där har man som mål
              att styrka identiteten. Men det är inte samma krav som när det
              gäller ett medborgarskap. Och skälet till att det är så strikt
              när det gäller medborgarskap handlar bland annat om att vi i Sverige
              i dag har en ordning där vi inte kan ompröva ett medborgarskap
              även om det visar sig att någon har fått det på oriktiga grunder.
              I sammanhanget kan jag också nämna att vi nu ser över den lagstiftningen.
            </seg>
          </u>
          <u>
            <seg>
              Men jag vill komma tillbaka till att jag kan förstå Yvonne Ruwaida
              som driver dessa enskilda fall. Jag tror att det är bra att myndigheten
              uppmärksammas på det. Om myndigheten vill ha vägledning i dessa
              fall kan man vända sig till regeringen. Det gör man i dessa fall,
              och jag utgår från att man också följer utvecklingen i Palestina
              när man hänvisar till att palestinska myndigheter inte har behörighet
              som hemlandsmyndighet.
            </seg>
          </u>
          <note type="speaker">
            Anf. 52 YVONNE RUWAIDA (mp):
          </note>
          <u>
            <seg>
              Fru talman! Jag hade egentligen inte tänkt gå upp igen, men jag
              vill påpeka vissa saker. Det är nämligen så att jag inte har hört
              att Migrationsverkets medborgarskapsenhet har sagt att de inte
              kan styrka identiteten därför att de inte litar på den palestinska
              myndighetens utfärdande av palestinska pass. Man säger bara: Palestina
              finns inte, det är inte erkänt som en stat. Det är det som jag
              tycker är anmärkningsvärt.
            </seg>
          </u>
          <u>
            <seg>
              Det är också anmärkningsvärt att man faktiskt från Migrationsverkets
              medborgarskapsenhet behandlar palestinierna på ett väldigt felaktigt
              sätt. Man säger till de här palestinierna: Ja, men gå till den
              israeliska ambassaden och skaffa dig identitetshandlingar eller
              styrkande av din identitet. Vissa är så desperata att de har gjort
              det. På israeliska ambassaden Israel är ju en ockupationsmakt
              skrattar man bara åt dem. Man har inget intresse av att hjälpa
              palestinier i utlandet att få medborgarskap i andra länder, även
              om man kanske är intresserad av att palestinierna flyttar från
              Gaza och Västbanken, men det är en annan diskussion.
            </seg>
          </u>
          <u>
            <seg>
              Jag kommer att följa den här frågan och se hur den utvecklar
              sig. Jag hoppas att den här typen av strukturell diskriminering
              försvinner från våra myndigheter.
            </seg>
          </u>
          <note type="speaker">
            Anf. 53 Statsrådet JENS ORBACK (s):
          </note>
          <u>
            <seg>
              Fru talman! Avslutningsvis tycker jag att det är bra att Yvonne
              Ruwaida följer de här frågorna. Är det så att myndigheten vill
              ha vägledning i de här frågorna för att få ett enskilt fall prövat
              är regeringen naturligtvis beredd att pröva det. Så skulle jag
              vilja avsluta vårt samtal.
            </seg>
          </u>
          <note>
            Överläggningen var härmed avslutad.
          </note>
          <note>
            11 § Svar på interpellation 2004/05:502 om den nordiska språkförståelsen
          </note>
          <note type="speaker">
            Anf. 54 Statsrådet IBRAHIM BAYLAN (s):
          </note>
          <u>
            <seg>
              Fru talman! Tuve Skånberg har frågat statsrådet Leif Pagrotsky
              vilka åtgärder han avser att vidta för att öka grannspråksförståelsen
              i Sverige. Arbetet inom regeringen är så fördelat att det är jag
              som skall svara på interpellationen.
            </seg>
          </u>
          <u>
            <seg>
              Nordiska språkrådet har på uppdrag av Nordiska kulturfonden utrett
              språkförståelsen i Norden i dag som ett led i projektet Internordisk
              språkförståelse i en tid med ökad internationalisering, INS. INS-projektet
              har haft flera syften, bland annat att mäta den faktiska grannspråksförståelsen
              bland människor i Skandinavien, att mäta språkförståelsen bland
              dem som har ett av de tre stora skandinaviska språken som andraspråk
              och att undersöka vilken roll kontakten med andra nordiska länder
              eller språk spelar för språkförståelsen.
            </seg>
          </u>
          <u>
            <seg>
              Det preliminära resultatet visar att ungdomarna i Färöarna och
              Norge klarar sig bäst vad gäller nordisk grannspråksförståelse.
              Finland hamnar lägst, vad avser de finskspråkiga ungdomarna, följt
              av Danmark, Island, Grönland, Svenskfinland och Sverige. Svenska
              ungdomar hamnar därmed på tredje plats. Endast ett fåtal av de
              insamlade variablerna är ännu bearbetade. En slutrapport väntas
              till hösten. Det är mycket viktigt att alla variabler blir redovisade
              och analyserade innan definitiva slutsatser dras.
            </seg>
          </u>
          <u>
            <seg>
              De preliminära resultaten visar bland annat att svenska elever
              inte tycks få tillräckligt mycket undervisning i de övriga nordiska
              språken, vilket naturligtvis är bekymmersamt. Det är självklart
              viktigt att barn och ungdomar i Sverige i skolan får kunskaper
              om de övriga nordiska länderna och om skillnaderna mellan de nordiska
              språken. Sådana kunskapsmål ingår i kursplanerna för bland annat
              svenska, geografi, historia och samhällskunskap. I ämnet svenska
              finns således mål om nordisk språkförståelse både för grundskolan
              och för gymnasieskolan. Ett av målen att sträva mot i gymnasieskolans
              kärnämne är att eleven ska uppöva sin förmåga att förstå talad
              och skriven norska och danska och få kännedom om litteratur, språk
              och språksituation i hela Norden inklusive minoritetsspråken i
              Sverige. Undervisningen ska planeras utifrån målen att sträva
              mot. Skillnader i språken kan och bör därför tas upp i undervisningen.
              Även i de nationella proven i svenska ingår texter på grannspråken.
              Således är kursplanerna så uppbyggda att alla elever ska få grannspråksundervisning,
              även om kunskaperna ej ingår i bedömningsunderlaget för betyget
              Godkänt.
            </seg>
          </u>
          <u>
            <seg>
              Jag anser att det vore önskvärt om vi obehindrat kunde kommunicera
              med varandra på våra egna språk i Norden i stället för att använda
              engelska. För att ungdomar ska bli intresserade av att lära sig
              svenska, danska eller norska förutsätts att de upplever sig ingå
              i en nordisk gemenskap. Om inte grannspråkskunskaperna riktigt
              räcker till för att man ska kunna delta i utbyten eller andra
              kontakter kan det vara nödvändigt att kommunicera på engelska
              för att åstadkomma detta. Inget land får uteslutas från den nordiska
              gemenskapen på grund av det faktum att våra språk skiljer sig
              åt. Förutsättningarna för förståelse varierar beroende på språklig
              bakgrund, språkens släktskap och kulturhistoria. Vi måste därför
              ha olika lösningar för att öka möjligheterna till kommunikation
              och gemenskap mellan våra länder i Norden.
            </seg>
          </u>
          <u>
            <seg>
              Ett förslag till deklaration om nordisk språkpolitik har tagits
              fram av Nordiska ministerrådet. Jag ser fram emot att diskutera
              frågan med mina nordiska ministerkolleger.
            </seg>
          </u>
          <note type="speaker">
            Anf. 55 TUVE SKÅNBERG (kd):
          </note>
          <u>
            <seg>
              Fru talman! Jag vill tacka skolministern för svaret. Det är värdefullt
              att skolministern så tydligt deklarerar att det är önskvärt att
              vi obehindrat kan kommunicera med varandra på våra egna språk
              i Norden i stället för att tala engelska. Tröskeln för att semestra
              eller studera, bo, arbeta, gifta sig och bilda familj i ett nordiskt
              grannland ökar dramatiskt om man inte förstår språket där eller
              kan bli förstådd. Om dialogen ska föras på mitt eller den andres
              andraspråk, engelskan, blir tröskeln att besöka, bo eller studera
              i andra länder lika hög i fråga om till exempel Danmark som i
              fråga om Holland, Polen eller vilket annat land som helst i Europa
              där vi inte har möjlighet att använda vårt första språk. Vi mister
              fördelen med grannländerna, och de är som vi vet många. Vi har
              en geografisk närhet till de nordiska länderna. Vi har en fördel
              i de korta transporterna och resvägarna. Vi har en kulturell och
              historisk samhörighet som gör det lättare att förstå och känna
              samhörighet. Vi har ekonomiska fördelar. Om man till exempel studerar
              utomlands eller har forskningssamarbete, gör affärer eller har
              företagsamhet är det en fördel att inte behöva lära sig ny kultur
              och ett nytt språk.
            </seg>
          </u>
          <u>
            <seg>
              Vi vet att Sverige ju ligger avlägset inom EU och närmast är
              en randstat. Vi är ett litet land och en liten språkgrupp i jämförelse
              med till exempel britter, tyskar, fransmän och polacker. Vi måste
              utnyttja de fördelar vi har inom Europa. Vi har ett gratisförsprång
              i de nordiska ländernas gemenskap och språkgemenskap när vi i
              ett samtal, i en affär eller i en utbildningssituation direkt
              kan tala på vårt första språk.
            </seg>
          </u>
          <u>
            <seg>
              Det behövs en mycket kort tid av undervisning och övning för
              att en svensk elev eller en svensk vuxen ska kunna fungera nära
              nog obehindrat i övriga nordiska länder. Men vi ser att den kunskapen
              uppenbarligen saknas och är bristande. Den unga generationen har
              det sämre än tidigare generationer haft, och det är illavarslande.
              Om den här övningen, kunskapen och färdigheten saknas måste vi
              lägga ned mer tid på att lära oss att kommunicera med tyskar och
              fransmän eller på engelska. Det är en nackdel som vi inte behöver
              ta tid med, eftersom tid är pengar och tid också innebär möjlighet
              att få en djupare relation. Dessutom vet vi att den som behärskar
              flera språk har lättare att lära sig nya. Det är alltså en fördel
              att skolan följer upp det uppdrag som skolministern skissade.
            </seg>
          </u>
          <u>
            <seg>
              Jag noterade i svaret att skolministern inte på något sätt ifrågasätter
              att det är bekymmersamt med situationen. Skolministern sade också
              att kunskapsmålen ingår i kursplanerna, precis som påpekats, och
              att kursplanerna är uppbyggda så att alla elever ska få grannspråksundervisning.
              Han är orolig för att det inte sker.
            </seg>
          </u>
          <u>
            <seg>
              Jag undrar vad skolministern vill göra för att säkerställa att
              den här oron inte kvarstår som en allmän utsagd oro och som ett
              bekymmer över situationen. Hur vill ministern säkerställa att
              de uppsatta målen för språkfärdigheten i nordiska språk verkligen
              nås? Man kan inte som skolminister bara konstatera att det här
              finns ett problem. Jag hoppas att skolministern passar på nu och
              skissar på hur man från departementets sida vill komma till rätta
              med problemet.
            </seg>
          </u>
          <u>
            <seg>
              Jag är också en smula orolig för att skolministern öppnar för
              att acceptera engelskan som kommunikationsspråk inom Norden. Det
              måste vara en absolut sista utväg.
            </seg>
          </u>
          <note type="speaker">
            Anf. 56 LARS-IVAR ERICSON (c):
          </note>
          <u>
            <seg>
              Fru talman! Språkförståelse är viktigt, i synnerhet att vi kan
              göra oss förstådda med våra nordiska grannar. Det finns i Skåne
              olika projekt som verkar i den riktningen. Ett sådant är HH-samarbetet,
              alltså samarbetet mellan Helsingborg och Helsingör, som startade
              1995. Syftet är bland annat att skapa tillväxt i området och att
              vara en del av integrationen i Öresundsregionen. Man vill också
              stötta samarbetet när det gäller frågor om infrastruktur, turism
              och kultur. Det förekommer projekt som gör att människor möts
              över gränser, till exempel skol- och föreningsutbyte.
            </seg>
          </u>
          <u>
            <seg>
              Men ett bekymmer i detta sammanhang är att flera företrädare
              för denna delen av Skåne skulle önska att det var mera danskundervisning
              i de svenska skolorna. Men detta är tydligen inte möjligt enligt
              bestämmelserna. Man kan alltså inte göra något slags lokal läroplan
              för Helsingborgstrakten, där man skulle kunna ha mer undervisning
              i danska.
            </seg>
          </u>
          <u>
            <seg>
              Jag vill därför fråga ministern om ministern är beredd att verka
              för att just Helsingborgstrakten skulle kunna bli ett försöksområde
              med utökad danskundervisning i skolorna. Jag ser av svaret att
              ministern ibland träffar sina danska kolleger. Då undrar jag om
              ministern kan tänka sig att ta upp frågan om svenskundervisning
              i danska skolor. Högskolan i Helsingborg skulle också kunna bli
              ett tvåspråkigt universitet i nära samarbete med Helsingör. Jag
              undrar om detta är ett förslag som ministern är beredd att diskutera
              med sina danska ministerkolleger.
            </seg>
          </u>
          <note type="speaker">
            Anf. 57 NILS-ERIK SÖDERQVIST (s):
          </note>
          <u>
            <seg>
              Fru talman! Det är väldigt bra, tycker jag, att vi får den här
              interpellationsdebatten om språkförståelse i dag. Det här är en
              fråga som har engagerat oss och som engagerar oss varje dag, vi
              som håller på i Nordiska rådet. Både Tuve och jag sitter med i
              dess utbildnings- och kulturutskott, och vi har ju fått den här
              rapporten och sett hur det ser ut. Jag tycker att det också är
              en upplevelse som man har enskilt, när man har rört sig i de nordiska
              länderna, att det finns en brist på språkförståelse, framför allt
              bland dem som är yngre, och det här är ett tilltagande bekymmer,
              tror jag.
            </seg>
          </u>
          <u>
            <seg>
              Men först av allt vill jag ändå rikta ett tack till Tuve Skånberg,
              för interpellationsdebatten, för jag tror att det är väldigt viktigt
              att vi får detta till stånd, och ett tack till skolministern,
              som jag tycker väldigt tydligt visar engagemang och förståelse
              för frågan. Det tror jag är en förutsättning för att vi i Sverige
              ska kunna flytta fram positionerna på ministernivå i ett nordiskt
              sammanhang och stärker det här på olika sätt.
            </seg>
          </u>
          <u>
            <seg>
              Men nu till min alldeles specifika fråga kopplad till det och
              till en liten fundering kring detta. Vi har ju i nordiska sammanhang
              talat om och tagit på oss ett uppdrag att försöka stärka utbytet,
              alltså elev- och studentutbytet mellan de nordiska länderna. Då
              kan man ju tycka att en förutsättning för att kunna få riktig
              fart på det naturligtvis är att man har en språkförståelse och
              kan förstå varandra mellan de nordiska länderna, och det är ju
              riktigt. Men jag tror också att just ett förstärkt utbyte av elever
              och studenter mellan de nordiska länderna kan vara ett verktyg
              för att öka språkförståelsen. Jag vet ju att det sker ett ökat
              utbyte det har vi ju talat en hel del om och har, som jag sade
              alldeles nyss, också ett uppdrag att verka för men jag känner
              att vi skulle behöva göra lite mer.
            </seg>
          </u>
          <u>
            <seg>
              Då kommer min fråga till skolministern: Är skolministern beredd
              att undersöka möjligheterna att på olika sätt stärka utbytet mellan
              elever i grund- och gymnasieskolan för att på det sättet också
              kunna få en större språkförståelse?
            </seg>
          </u>
          <note type="speaker">
            Anf. 58 Statsrådet IBRAHIM BAYLAN (s):
          </note>
          <u>
            <seg>
              Fru talman! Jag tror inte att det går att nog understryka vikten
              av en bra språkutveckling inom samtliga språk. Det är precis som
              flera av debattdeltagarna har redovisat: Vi vet att det är så
              att om man behärskar ett språk är det lättare att lära sig andra
              språk, och det underlättar språkutvecklingen överlag i skolan
              detta naturligtvis i en tid då vårt samhälle blir alltmer internationaliserat,
              där alltmer utbyte sker över gränserna, också inom Norden. Det
              är av den anledningen oerhört viktigt att vi också följer upp
              när det gäller språkutveckling, både när det gäller de nordiska
              språken och andra delar, till exempel engelska språket och också
              tyska språket, som jag känner en väldigt stor oro över därför
              att vi ser en ganska stark nedgång. Samtidigt ser vi en uppgång
              för till exempel det spanska språket i Sverige.
            </seg>
          </u>
          <u>
            <seg>
              Jag fick ett flertal frågor som jag nu ska försöka besvara i
              den ordningsföljd jag fick dem.
            </seg>
          </u>
          <u>
            <seg>
              När det handlar om åtgärder tycker jag att det är viktigt att
              vi nu inväntar den slutrapport som kommer i höst så att vi också
              kan göra en ordentlig utvärdering och en ordentlig analys av de
              faktorer som ligger bakom den nedgång som vi kan se. Därefter
              får vi vidta åtgärder. Jag tycker att det ändå är en bra gång
              att vi, när vi nu ändå tillsammans gör en sådan här undersökning,
              också är beredda att ta till oss de resultat och analyser som
              är gjorda där.
            </seg>
          </u>
          <u>
            <seg>
              På frågan om jag är beredd att bidra till att det sker mer danskundervisning
              i skolorna i södra Sverige vill jag svara att det redan i dag,
              inom ramen för de läroplaner vi har, finns stora möjligheter för
              den enskilda skolan att anordna kurser, utbildningar och lektioner
              i andra språk, också danska naturligtvis. Det är ett val som skolan
              själv kan göra. Det som ibland kan vara ett hinder är naturligtvis
              om det inte finns något intresse från eleverna. Det är väl det
              som det brukar stupa på, inte att de lagar, regler och läroplaner
              vi har i dag skulle utgöra något hinder. Det är inget hinder.
              Finns det ett intresse i skolorna i Helsingborgstrakten så är
              det naturligtvis fullt möjligt att inrätta kurser i danska.
            </seg>
          </u>
          <u>
            <seg>
              På den sista frågan om underlättande av utbyte vill jag svara
              att det är ett faktum att utbytet med andra länder, också inom
              den nordiska gemenskapen, ökar. Både ungdomar och vuxna åker alltmer
              över gränserna och vi har ett ökat utbyte både handelsutbyte men
              också ett utbyte mellan unga människor och elever. Vi ska naturligtvis
              göra vad vi kan för att ytterligare öka detta utbyte. Jag tror
              att det berikar vårt samhälle men också gör det möjligt för den
              enskilde att kunna växa som individ i mötet med andra människor,
              över andra landsgränser. Det var också av den anledningen som
              regeringen i höstas tog ett initiativ för att underlätta ett utbyte
              just inom den nordiska gemenskapen mellan gymnasieelever. Det
              är ett fortgående arbete, ett arbete som jag tror är positivt
              både för den enskilde och för vårt land. Ökad internationalisering
              är ju en trend som vi har sett i många decennier nu. Den kommer
              att fortsätta, och det är bra att våra elever är väl rustade för
              framtiden.
            </seg>
          </u>
          <note type="speaker">
            Anf. 59 TUVE SKÅNBERG (kd):
          </note>
          <u>
            <seg>
              Fru talman! Det är en glädje att interpellera och få de öppningar
              som svaret ju verkligen ger. Jag vill inte minst värdesätta den
              attityd som skolministern deklarerar om att flera språk är en
              tillgång, någonting utvecklande, någonting som är positivt för
              språkförståelsen och inte en börda.
            </seg>
          </u>
          <u>
            <seg>
              Problemet är ju att vi har mött fördomen från andra håll att
              det är svårt att lära sig fler språk och att man ska hålla det
              på en så låg nivå som möjligt. Utöver svenskan kan det vara lämpligt
              med engelska. Sedan är det bara tungt att släpa på tyska, franska,
              spanska eller de nordiska språken. Det är naturligtvis ett helt
              felaktigt tänkande. Vi möter det från våra finska vänner. De kan
              till exempel säga att det är så svårt för finska ungdomar att
              lära sig mer än engelska eftersom det är språk från olika familjer.
              Men det går rakt emot vad pedagogik och vetenskap säger, nämligen
              att ju fler språk vi kan desto lättare har vi för nästa språk.
            </seg>
          </u>
          <u>
            <seg>
              Finska ungdomar får alltså lättare att lära sig tyska, holländska
              och andra germanska språk om de lär sig svenska ordentligt. Då
              får de känsla för de germanska språken och får lättare att tillägna
              sig flera språk. Det vill jag välkomna och värdesätta.
            </seg>
          </u>
          <u>
            <seg>
              Skolministern svarar att han är beredd att vidta åtgärder när
              frågan har beretts på departementet. Jag måste som riksdagsledamot
              naturligtvis acceptera att man inte föreslår åtgärder på stående
              fot, även om jag hade hoppats att det skulle finnas utkast till
              vad man ska göra för att redan nu kunna vända den oroväckande
              tendensen.
            </seg>
          </u>
          <u>
            <seg>
              Redan detta att det finns en interpellation med de svar som skolministern
              nu har gett kommer att fungera som en signal till skolvärlden.
              Det är något positivt, och det kommer naturligtvis av de mest
              ambitiösa lärarna att uppfattas som en viktig signal. De mindre
              ambitiösa lärarna får naturligtvis vänta tills det fastställs
              åtgärder när frågan bereds på departementet. Jag vill tro att
              lärarna är snabba att ta till sig denna deklaration och den här
              attityden.
            </seg>
          </u>
          <note type="speaker">
            Anf. 60 LARS-IVAR ERICSON (c):
          </note>
          <u>
            <seg>
              Fru talman! Grannspråksförståelsen i de nordiska länderna är
              viktig. Våra svenska skolungdomar behöver bli mer öppna för att
              tillgodogöra sig danskan och norskan.
            </seg>
          </u>
          <u>
            <seg>
              Det handlar då inte om att förstå allt, men om att känna till
              elementära uttryck som Vær kun rolig. Jag antar att jag inte behöver
              översätta. Men om jag skulle säga Fru Jensen ruller over gaden
              blir det värre. Det betyder inte att hon rullar över gatan utan
              att hon har en mangelbutik på andra sidan gatan.
            </seg>
          </u>
          <u>
            <seg>
              Med denna lilla språklektion vill jag tacka Tuve Skånberg för
              att han framställde denna viktiga interpellation. Jag vill också
              tacka ministern för den positiva inställning som han har i dessa
              frågor.
            </seg>
          </u>
          <note type="speaker">
            Anf. 61 NILS-ERIK SÖDERQVIST (s):
          </note>
          <u>
            <seg>
              Fru talman! Jag vill lyfta in ytterligare två perspektiv i detta.
              Det ena handlar om elevinflytande i kvalitetsarbetet i skolan.
              Det andra är EU-perspektivet.
            </seg>
          </u>
          <u>
            <seg>
              Det första hänger samman med mitt spår om att man kan stärka
              elevutbytet och med det stärka språkförståelsen. Jag är övertygad
              om att det skulle kunna vara ett utmärkt verktyg för att i ett
              nordiskt sammanhang kunna stärka elevinflytandet och därmed också
              jobba med kvalitetsfrågorna i skolan. Vi har ju redan hållit på
              med det i några år. Vi har tillsammans med de övriga nordiska
              länderna tittat på kvalitetsfrågorna. Vi har också haft med elevrepresentanter
              i det arbetet. Detta skulle kunna vara något av en vitamininjektion
              i den här debatten i Sverige. Det skulle vara mycket bra.
            </seg>
          </u>
          <u>
            <seg>
              Det andra är ett mer långsiktigt arbete som hänger ihop med EU-perspektivet.
              Vi säger att de nordiska länderna måste hitta varandra för att
              kunna uppträda gemensamt och driva nordiska frågor i EU-sammanhang.
              Det skulle göra oss starkare också utifrån vårt nationella perspektiv.
              Då är det viktigt att vi inser att vi måste stärka inte minst
              ungdomssidan, så att ungdomarna blir mer delaktiga i att se det
              nordiska perspektivet och bli delaktiga i samhällsfrågor med ett
              nordiskt perspektiv. Därmed kan vi brygga över det motstånd som
              vi ibland kan känna i EU-sammanhang.
            </seg>
          </u>
          <u>
            <seg>
              Jag tror att dessa båda perspektiv hänger ihop med Tuve Skånbergs
              interpellation i dag.
            </seg>
          </u>
          <note type="speaker">
            Anf. 62 Statsrådet IBRAHIM BAYLAN (s):
          </note>
          <u>
            <seg>
              Fru talman! Vi är nog i grunden ganska överens, jag och ledamöterna,
              om vikten av språkutveckling och av utbyte.
            </seg>
          </u>
          <u>
            <seg>
              Jag vill ändå ta tillfället i akt att vädra en oro som jag ibland
              känner när vi diskuterar språk och språkförståelse. Jag var nyligen
              i Malmö och redovisade regeringens politik för just språkutveckling
              det gäller svenska språket med också möjligheten att få hjälp
              i kärnämnen på sitt modersmål medan man lär sig svenska. När man
              talar om flerspråkighet, som Tuve Skånberg gör, möter man ibland
              en negativ attityd som är lite svår att förstå. Man får höra frågor
              som: Ska man inte lära sig svenska språket, då? Jo, självfallet
              ska man göra det.
            </seg>
          </u>
          <u>
            <seg>
              Självfallet ska den svenska skolan göra allt för att eleverna
              ska kunna både behärska och utveckla sitt svenska språk. Det är
              avgörande det vet jag av egen erfarenhet inte bara för framgång
              i skolan utan också för framgång över huvud taget i vårt samhälle,
              för det är vårt gemensamma språk.
            </seg>
          </u>
          <u>
            <seg>
              Men människor har möjlighet att behärska fler än ett språk. Vi
              vet också att man tar hjälp av olika språk när man utvecklar nya
              språk.
            </seg>
          </u>
          <u>
            <seg>
              Det gläder mig att vi kan vara överens, men jag känner oro för
              det största partiet i den borgerliga alliansen, som då och då
              framför den här typen av åsikter. I det fall jag nämnde var det
              Moderaterna i Malmö som menade att flerspråkighet absolut inte
              var vad man behövde, utan man skulle satsa bara på svenska språket.
            </seg>
          </u>
          <u>
            <seg>
              Självfallet ska vi satsa på svenska språket. Det är viktigt.
              Men jag är övertygad om att människor har möjlighet att behärska
              minst två språk. Det är till gagn både för den enskilde och för
              vårt samhälle i stort.
            </seg>
          </u>
          <note type="speaker">
            Anf. 63 TUVE SKÅNBERG (kd):
          </note>
          <u>
            <seg>
              Fru talman! Jag vill tacka både skolminister Ibrahim Baylan och
              mina meddebattörer Nils-Erik Söderqvist och Lars-Ivar Ericson
              för den här interpellationsdebatten och understryka den höga uppskattning
              av språkfärdigheter som har uttalats.
            </seg>
          </u>
          <u>
            <seg>
              Vi vill ju inte att människor ska vara halvspråkiga och kunna
              ett eller två språk halvdant. Vi vill att de ska vara tvåspråkiga
              och helst flerspråkiga. Ska vårt lilla språkområde kunna hävda
              sig ute i världen behöver vi flera språk. Då gäller det att vi
              inte går över ån efter vatten utan börjar med de nordiska språken
              och redan tidigt får en färdighet genom skolresor till Köpenhamn,
              Oslo eller Helsingfors och på det sättet blir bekanta med de nordiska
              länderna. Sedan vidgas våra kontakter ut över världen, till andra
              språkgrupper och kulturer.
            </seg>
          </u>
          <u>
            <seg>
              De nordiska språken är en värdefull tillgång, men det hindrar
              naturligtvis inte att andra språk och språkfamiljer i världen
              är oerhört värdefulla för oss att kunna. Det råder ingen konkurrens
              här: Språken konkurrerar inte utan berikar varandra. Jag vill
              gärna skriva under skolminister Baylans helt riktiga iakttagelser
              att även de som är födda i ett annat land och har med sig ett
              annat modersmål har med sig en stor rikedom av det personligen
              och tillför den svenska kulturen en rikedom genom att vi kan många
              olika språk.
            </seg>
          </u>
          <u>
            <seg>
              Det innebär också att möjligheterna att knyta kontakter ökar,
              både affärskontakter och kontakter genom studier och forskning
              men också personliga kontakter över världen. Det är vad vi vill.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Svar på interpellation 2004/05:504 om möjligheter till rättsprocess
            för mobbade
          </note>
          <note type="speaker">
            Anf. 64 Statsrådet IBRAHIM BAYLAN (s):
          </note>
          <u>
            <seg>
              Fru talman! Christer Winbäck har frågat vilka åtgärder justitieministern
              avser att vidta för att underlätta för dem som mobbats i skolan
              att driva sin sak inför domstol, särskilt med avseende på de ekonomiska
              riskerna vid nederlag i målet. Arbetet i regeringen är så fördelat
              att det är jag som ansvarig skolminister som besvarar frågan.
            </seg>
          </u>
          <u>
            <seg>
              Regeringen ser mycket allvarligt på förekomsten av diskriminering
              och andra former av kränkande behandling i skolan. Inga barn,
              ungdomar eller vuxna ska behöva utsättas för någon form av trakasserier
              eller andra former av kränkningar. Skolan ska genomsyras av en
              demokratisk grundsyn om alla människors lika värde och vara en
              trygg och säker arbetsplats för elever och personal. Alltför många
              flickor och pojkar utsätts för kränkningar som mobbning och sexuella
              trakasserier i verksamheten. Detta kan självfallet aldrig accepteras.
            </seg>
          </u>
          <u>
            <seg>
              Att skapa en likvärdig skola för alla där elevernas rättigheter
              respekteras fullt ut prioriteras högt av regeringen. Det är således
              mycket viktigt att den elev som blivit mobbad eller kränkt på
              annat sätt i skolan och som får sin sak prövad inför domstol inte
              ska behöva riskera sin och familjens ekonomi. Det behövs åtgärder
              som stärker elevernas rättsliga position gentemot huvudmännen.
            </seg>
          </u>
          <note>
            Den 11 september 2003 beslutade regeringen att tillkalla en särskild
            utredare med uppdrag att lämna förslag till en lagstiftning som
            dels främjar lika rättigheter, dels förbjuder diskriminering och
            annan kränkande behandling på skolområdet. Utredningen (U 2003:10),
            som tog namnet Skolansvarsutredningen, överlämnade i april 2004
            sitt förslag till lagstiftning i betänkandet Skolans ansvar för
            kränkningar av elever (SOU 2004:50).
          </note>
          <u>
            <seg>
              Utredningens förslag omfattar både bestämmelser om aktivt målinriktat
              arbete och regler för att motverka diskriminering på grund av
              kön, etnisk tillhörighet, religion eller annan trosuppfattning,
              sexuell läggning och funktionshinder samt annan kränkande behandling
              såsom mobbning. Vidare föreslår utredningen att om skolan diskriminerar,
              inte förebygger, förhindrar eller utreder kränkning, kan huvudmannen
              för verksamheten bli skadeståndsskyldig gentemot den drabbade
              eleven. Ansvarig blir då huvudmannen för verksamheten kommunen,
              staten, landstinget eller enskild. Ansvaret omfattar, enligt utredningens
              lagförslag, överträdelser som begås av lärare och andra anställda.
            </seg>
          </u>
          <u>
            <seg>
              Dessutom föreslår utredningen att delad bevisbörda bör gälla.
              Detta innebär att det blir huvudmannen för verksamheten som måste
              bevisa att man vidtagit alla rimliga åtgärder för att förhindra
              fortsatta trakasserier och annan kränkande behandling. Lagförslaget
              innehåller vidare en möjlighet för en elev att inte behöva betala
              motpartens rättegångskostnader. Lagförslaget remitterades under
              perioden den 23 juni11 oktober 2004.
            </seg>
          </u>
          <note>
            Inom Regeringskansliet pågår nu arbetet, utifrån utredningens
            förslag och remissinstansernas synpunkter, med ett lagförslag
            om förbud mot diskriminering och annan kränkande behandling på
            skolområdet. Den lagstiftning som regeringen avser att föreslå
            riksdagen i vår ingår i regeringens strävan att förebygga och
            komma till rätta med diskriminering och annan kränkande behandling
            inom utbildningsområdet. Förslaget är ett led i genomförandet
            av tre EG-direktiv direktivet 2000/43/EG om etnisk diskriminering,
            arbetslivsdirektivet 2000/78/EG samt direktivet 2002/73/EG om
            likabehandling av kvinnor och män. Lagen avses kunna träda i kraft
            under 2006.
          </note>
          <u>
            <seg>
              Regeringens utgångspunkt för en lagstiftning som förbjuder kränkningar
              i skolan är elevernas behov av skydd mot sådana handlingar på
              grund av deras utsatthet. Elever är starkt beroende av vuxensamhällets
              handlingar, skydd och kompetens för sitt välbefinnande och sin
              trygghet. En diskrimineringslag på skolområdet med delad bevisbörda
              bör göra skyddet mot diskriminering och annan kränkande behandling
              för eleverna mer effektivt. Jag menar att syftet med en ny lag
              mot diskriminering och annan kränkande behandling måste vara att
              minimera antalet trakasseri- och mobbningsfall och på så sätt
              undvika kostsamma och uppslitande rättsprocesser.
            </seg>
          </u>
          <note type="speaker">
            Anf. 65 CHRISTER WINBÄCK (fp):
          </note>
          <u>
            <seg>
              Fru talman! Jag tackar statsrådet för svaret. Jag ställde interpellationen
              till justitieministern eftersom det kanske mer handlade om rättsprocessen
              än om mobbning som sådan. Icke desto mindre är detta en otroligt
              viktig fråga.
            </seg>
          </u>
          <u>
            <seg>
              Jag kan konstatera att elever kränks och utsätts för våld i allt
              högre grad. I Skolverkets senaste undersökning uppger var fjärde
              elev att han eller hon har blivit kränkt vid upprepade tillfällen.
              Enligt Barnombudsmannen har antalet elever som drabbas av mobbning
              ökat från 100 000 till 130 000.
            </seg>
          </u>
          <u>
            <seg>
              Särskilt utsatta är flickor. Det är inte bara så att det är enskilda
              flickor som drabbas av sexuella trakasserier. Flickor drabbas
              också kollektivt av grovt våld och förnedrande språkbruk. Sådant
              ska naturligtvis inte accepteras.
            </seg>
          </u>
          <u>
            <seg>
              Därför är det med glädje jag kan läsa i statsrådets svar att
              man tar allvarligt på dessa frågor. Utifrån det har man givit
              en utredning direktiv. Jag förmodar att man har fått svar på hur
              man ska komma till rätta med problemen.
            </seg>
          </u>
          <u>
            <seg>
              Det gäller problemen med att skapa handlingsplaner så att detta
              förhindras. Det är självklart det viktigaste av allt. Men det
              gäller också det som statsrådet skriver i svaret. Man ska inte
              behöva riskerar sin och sin familjs ekonomi. Det är själva kärnfrågan
              som jag ställde.
            </seg>
          </u>
          <u>
            <seg>
              Det krävs att man erkänner att det behövs någon form åtgärder
              för att komma till rätta med det. Man ska som elev och familj
              kunna få sin sak prövad inför domstol. Men man ska inte behöva
              riskera att ekonomin havererar i det fall man skulle vara tvungen
              att betala någon form av rättegångskostnad för detta.
            </seg>
          </u>
          <u>
            <seg>
              Det är angeläget att man när man tittar på detta konstaterar
              på vilket sätt saken kan på ett rimligt sätt dras inför domstol.
              Man måste kanske också någonstans definiera vilka kraven är och
              var ribban ligger för vad som ska kunna användas i rätten och
              hur man ska kunna döma i rättsinstansen.
            </seg>
          </u>
          <u>
            <seg>
              Det står i svaret att delad bevisbörda bör gälla. Det är självklart
              angeläget att skolan ska ha möjlighet att visa att man har vidtagit
              alla möjliga åtgärder. Det är mycket bra. Vi ska dock konstatera
              att det är ett ojämnt förhållande. Det är lite grann David mot
              Goliat.
            </seg>
          </u>
          <u>
            <seg>
              Skolan har mycket resurser och här lättare att kunna föra sin
              talan i en domstol än vad en familj har. Det är viktigt att man
              här inte får för mycket godtycke utan tydliga regler för hur det
              ska bedömas.
            </seg>
          </u>
          <u>
            <seg>
              Jag vill fråga hur statsrådet avser att agera för att se till
              att just den här delen med kostnadsansvaret inryms, får en framträdande
              roll och tydliggörs i det nya lagförslaget.
            </seg>
          </u>
          <note type="speaker">
            Anf. 66 Statsrådet IBRAHIM BAYLAN (s):
          </note>
          <u>
            <seg>
              Fru talman! Det är väldigt viktigt med beskrivning av verkligheten.
              Det kan vi nog vara överens om. När Christer Winbäck nu redogör
              för statistik över antalet elever som känner sig mobbade eller
              kränkta är det viktigt att framhålla att vi har en positiv utveckling
              på området.
            </seg>
          </u>
          <u>
            <seg>
              De tre stora internationella rapporter som kom i höstas två internationella
              och en nationell utvärdering från Skolverket hade både negativa
              och positiva inslag när det gäller utvecklingen i skolan. Ett
              av de positiva inslagen var att andelen elever som känner sig
              kränkta eller mobbade har minskat. Vi har en god utveckling på
              det området.
            </seg>
          </u>
          <u>
            <seg>
              Ett annat positivt inslag var att både lärare och elever trivs
              allt bättre i den svenska skolan. Det är en god grund när det
              gäller också kunskapsinhämtningen. Dock är det naturligtvis inte
              acceptabelt för regeringen så länge vi över huvud taget har elever
              som känner sig kränkta eller mår illa den svenska skolan.
            </seg>
          </u>
          <u>
            <seg>
              Det är ett väldigt viktigt område. Elevernas trygghet och studiero
              är en grundförutsättning för lärandet i skolan. Det är också därför
              regeringen har detta som en av sina mest prioriterade frågor inom
              skolområdet.
            </seg>
          </u>
          <u>
            <seg>
              Vi tycks vara helt överens om nödvändigheten av en lagstiftning
              på området. Det gäller också förtydligande av de ekonomiska riskerna.
              Detta kommer också att få sin lösning i den nya lagstiftningen.
            </seg>
          </u>
          <u>
            <seg>
              Det som jag dock oroar mig för är vad som händer i framtiden.
              Vi vet vad den nuvarande riksdagsmajoritet med s, v och mp vill
              föra för politik på området. Men det är betydligt mer oklart vad
              en borgerlig allians skulle kunna tänka sig att föra för resonemang
              i de här frågorna.
            </seg>
          </u>
          <u>
            <seg>
              Även om jag och Christer Winbäck här kan vara överens är det
              ett faktum att det största partiet i den borgerliga maktalliansen,
              Moderaterna, via sin skolpolitiska talesman Sten Tolgfors i riksdagen
              har motionerat mot en särlagstiftning på området.
            </seg>
          </u>
          <u>
            <seg>
              Därför är det väldigt intressant att inte bara veta vad Folkpartiet
              tycker i den här frågan. Det handlar också om vad en eventuell
              borgerlig regering skulle föra för politik på området. Kan eleverna
              i Sverige känna sig trygga med en sådan konstellation när det
              största partiet motionerar mot en sådan lagstiftning, Christer
              Winbäck?
            </seg>
          </u>
          <note type="speaker">
            Anf. 67 CHRISTER WINBÄCK (fp):
          </note>
          <u>
            <seg>
              Fru talman! Jag tackar statsrådet för det svaret. Nu börjar det
              hetta till i talarstolen. Det kan vara intressant att diskutera
              hur den borgerliga alliansens skolpolitik kommer att se ut, men
              det var inte riktigt det som var avsikten med min fråga. Jag är
              fortfarande kvar vid detta med de ekonomiska delarna för den familj
              som har ett barn som på olika sätt känner sig kränkt i skolan
              och behöver upprättelse. Då kan domstolsförhandling vara ett sätt
              att få upprättelse.
            </seg>
          </u>
          <u>
            <seg>
              Statsrådet hänvisar till statistik. Ibland är statistik svårt.
              Också jag har framför mig statistik som Brå givit ut. Den visar
              att exempelvis vad gäller flickor har andelen mobbade ökat från
              11,7 % till 12,5 %. Jag kan inte svara på hur den statistiken
              står sig mot den som statsrådet refererade till. Det viktiga är
              att konstatera att vi på olika sätt måste hjälpas åt för att förhindra
              mobbning när det förekommer. Om det här lagförslaget hjälper till
              att skapa tydlighet i skolorna, så att det fungerar, är vi alla
              glada och nöjda. Det handlar om tydlighet.
            </seg>
          </u>
          <u>
            <seg>
              Det handlar också om att ge lärarna ökad kunskap och kompetens
              inom området så att de lär sig upptäcka och känna igen signaler.
              Det är också angeläget; det hoppas jag att statsrådet håller med
              om. Trots det röstade statsrådets kolleger, s-ledamöter, emot
              ett sådant förslag för ungefär en månad sedan. Men tack vare att
              vi fick konstellationen över blockgränsen lyckades vi få in att
              lärarutbildningen ska sträva efter att ge en sådan inriktning,
              det vill säga att man lär sig känna igen signaler på mobbning
              och får kunskap och kompetens om detta.
            </seg>
          </u>
          <u>
            <seg>
              Jag känner att jag kanske inte riktigt har fått svar från statsrådet
              om möjligheten att tydliggöra hur vi ska undvika att en havererad
              rättsprocess kommer att kosta en massa pengar och om att tydliggöra
              att de familjer som har barn som mobbas, och som behöver driva
              sin sak i domstol, på ett rimligt sätt kan göra det utan att behöva
              förlora i princip allt de äger och har.
            </seg>
          </u>
          <note type="speaker">
            Anf. 68 Statsrådet IBRAHIM BAYLAN (s):
          </note>
          <u>
            <seg>
              Fru talman! Hederlighet och ärlighet är viktigt för ett politiskt
              parti, och då är det också viktigt att vi är ärliga mot varandra
              när vi pratar om vad vi röstar för och emot i riksdagens kammare.
              Det är riktigt att vi socialdemokrater ville invänta den stora
              utvärdering som Högskoleverket just då gjorde av den svenska lärarutbildningen.
              Nu är den gjord. Det kommer att vidtas åtgärder för att genom
              lärarutbildningen stärka också det här området.
            </seg>
          </u>
          <u>
            <seg>
              Dock fick jag inte svar på min fråga. Jag tror att det är viktigt
              för väljarna att veta vilka de olika politiska alternativen är.
              Det är helt riktigt som Christer Winbäck säger att det i dag inte
              finns någon samlad borgerlig skolpolitik. Varje parti kör sin
              egen sakpolitik, och det är väl bra. Det är viktigt att man redogör
              för sina åsikter. Men det är också viktigt att redogöra för vad
              som är den samlade borgerliga skolpolitiken.
            </seg>
          </u>
          <u>
            <seg>
              Folkpartiet säger nu att det är viktigt med lagstiftning på det
              här området. Jag håller helt och hållet med. Det är viktigt att
              vi får fram en sådan lagstiftning, en lagstiftning som naturligtvis
              också ska ta hänsyn till de ekonomiska förutsättningar som olika
              familjer har så att det inte blir det som avgör om man kan driva
              sin sak eller ej. Det kan vi vara överens om.
            </seg>
          </u>
          <u>
            <seg>
              Men likväl frågar jag mig: Vad är den borgerliga maktalliansens
              alternativ? Det största partiet i den alliansen har i denna kammare
              motionerat mot en sådan lagstiftning. Då är min fråga återigen:
              Vad är den samlade borgerliga skolpolitiken? Det gäller även i
              fråga om kränkning. Vi är helt överens om att trygghet och studiero
              är oerhört viktigt i skolan. Vi kan nog också vara överens om
              att en lag i sig inte kommer att lösa alla problem. Det handlar
              naturligtvis även om det förebyggande arbetet, det värdegrundsarbete
              som pågår i vår skola.
            </seg>
          </u>
          <u>
            <seg>
              Vi hänvisar till olika undersökningar. Det är möjligt att undersökningar
              visar olika saker. Jag kan dock konstatera att det för regeringen
              inte är acceptabelt att ett enda barn i vår skola känner sig kränkt,
              och därför är detta en av våra mest prioriterade frågor. Barnens,
              elevernas, trygghet i skolan är oerhört viktig. Vi ska kontinuerligt
              jobba med det. Vi har det förebyggande arbetet, men vi måste också
              förtydliga skolans ansvar för barnens trygghet. Det är viktigt
              inte minst i grundskolan där varken familjen eller barnen har
              något alternativ. Vi har ju skolplikt i landet, och om föräldrarna
              lämnar ifrån sig sina barn till skolan ska de naturligtvis kunna
              känna att barnen är trygga, att de kan ta till sig undervisningen
              och att det sker i en miljö som präglas av studiero. Detta kan
              vi vara överens om.
            </seg>
          </u>
          <u>
            <seg>
              Men återigen: Vad är den borgliga alliansens gemensamma politik
              på det här området? Det tycker jag att väljarna förtjänar att
              få veta före valet.
            </seg>
          </u>
          <note type="speaker">
            Anf. 69 CHRISTER WINBÄCK (fp):
          </note>
          <u>
            <seg>
              Fru talman! Jag kan lugna statsrådet med att både statsrådet
              och väljarna kommer att få veta den borgerliga alliansens gemensamma
              syn på skolpolitik och även på annan typ av politik. Som statsrådet
              känner till arbetar vi i dag i olika arbetsgrupper för att hitta
              de gemensamma delarna i vår politik. Det är inte så att vi kommer
              överens om alla detaljer, och ska heller inte vara så. Om det
              blir så har vi ingen anledning att vara flera partier.
            </seg>
          </u>
          <u>
            <seg>
              För Folkpartiets del håller vi helt med om att all slags kränkning
              i skolan, och även på arbetsplatser för vuxna och andra, är oacceptabelt.
              Jag är glad över att statsrådet med tydlighet markerar att det
              inte får förekomma i skolan och att handlingsplan och annat som
              kanske följer av lagförslaget kommer att minska antalet kränkta
              och mobbade i skolan. Det är jag jätteglad för, och jag hoppas
              att så verkligen blir fallet. Jag är också glad över att statsrådet
              nu tydliggjorde de ekonomiska villkoren i samband med domstolsprövning
              och hoppas att även det ska återfinnas i lagförslaget och sedan
              bli verklighet.
            </seg>
          </u>
          <u>
            <seg>
              I övrigt talade statsrådet om hederlighet och ärlighet i talarstolen.
              Jag hoppas att vi alla för en både hederlig och ärlig diskussion
              kring dessa frågor. Utifrån våra olika bakgrunder kan vi sedan
              ha lite olika tolkningar av hur saker sker.
            </seg>
          </u>
          <u>
            <seg>
              Statistik finns det mycket att säga om; det vet vi. Jag hoppas
              verkligen att all statistik framdeles kommer att visa att mobbningen
              och kränkningarna minskar. Och framför allt ska vi återkomma med
              fler gemensamma synpunkter på hur vi ser på detta med mobbning
              och kränkning.
            </seg>
          </u>
          <u>
            <seg>
              Jag tackar statsrådet för en bra diskussion så här långt och
              för de svar jag fått.
            </seg>
          </u>
          <note type="speaker">
            Anf. 70 Statsrådet IBRAHIM BAYLAN (s):
          </note>
          <u>
            <seg>
              Fru talman! Även jag vill tacka för en god diskussion och också
              för initiativet att väcka frågan om tryggheten och studieron i
              skolan. Den är viktig, inte minst för att vi haft ett antal mycket
              uppmärksammade fall där barn, både tjejer och killar, blivit kränkta
              i skolan. Därför är det oerhört viktigt både för mig och för regeringen
              i dess helhet att arbeta vidare.
            </seg>
          </u>
          <u>
            <seg>
              Vi har vidtagit ett flertal åtgärder, och kommer att vidta ännu
              fler, för att se till att tryggheten garanteras i skolan och studieron
              säkerställs i klassrummet. Det är en grundförutsättning också
              för lärandet. Särskilt gäller det för de elever som har det tuffast,
              som kanske inte kan få hjälp hemma, som kanske har föräldrar som
              gärna vill men inte har förmågan att hjälpa till med läxor och
              annat. Därför är det oerhört viktigt att vi har en skola som präglas
              av trygghet, studiero och lärande.
            </seg>
          </u>
          <note>
            Överläggningen var härmed avslutad.
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            14 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 22 april
          </note>
          <note>
            Cecilia Widegren
          </note>
          <note>
            Stefan Wikén
          </note>
          <note>
            Helene Petersson
          </note>
          <note>
            Cecilia Widegren
          </note>
          <note>
            Birgitta Ahlqvist
          </note>
          <note>
            Lennart Fremling
          </note>
          <u>
            <seg>
              Sten Tolgfors
            </seg>
          </u>
          <note>
            Ingegerd Saarinen
          </note>
          <note>
            Ingegerd Saarinen
          </note>
          <note>
            Owe Hellberg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 26 april.
          </note>
          <note>
            15 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 21 april
          </note>
          <note>
            Gunilla Carlsson
          </note>
          <note>
            Gunilla Carlsson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 26 april.
          </note>
          <note>
            16 § Kammaren åtskildes kl. 12.19.
          </note>
          <u>
            <seg>
              Förhandlingarna leddes
            </seg>
          </u>
          <u>
            <seg>
              /Monica Gustafson
            </seg>
          </u>
        </div>
      </body>
    </text>
  </TEI>
</teiCorpus>
