<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--47</head>
          <docDate when="2004-12-09">2004-12-09</docDate>
        </div>
      </front>
      <body>
        <div>
          <note n="88c082a0">
            ﻿
          </note>
          <note n="a6017882">
            Riksdagens protokoll
          </note>
          <note n="f883f962">
            2004/05:47
          </note>
          <note type="date" n="99a374f0">
            Torsdagen den 9 december
          </note>
          <note n="e59735cd">
            Kl. 09:00 - 20:48
          </note>
          <note n="678c395a">
            1 § Justering av protokoll
          </note>
          <note n="c2a63766">
            Justerades protokollet för den 3 december.
          </note>
          <note n="e05177fb">
            2 § Anmälan om fördröjda svar på interpellationer
          </note>
          <note n="12820735">
            Till riksdagen hade inkommit följande skrivelser:
          </note>
          <note n="7e169051">
            Interpellation 2004/05:212
          </note>
          <note n="84c66e6b">
            Interpellation 2004/05:212 av Ana Maria Narti om särskilda kurser
            för akademiker från andra länder
          </note>
          <note n="48c8f3ed">
            Interpellationen kommer att besvaras tisdagen den 14 december
            2004.
          </note>
          <note n="cb6d7d62">
            Skälet till dröjsmålet är att interpellanten hade förhinder på
            den av statsrådet föreslagna tidpunkten för besvarande av interpellationen.
          </note>
          <note n="4e0e2c7a">
            Leif Pagrotsky
          </note>
          <note n="ce6c141e">
            Interpellation 2004/05:213
          </note>
          <note n="7dda64a6">
            Interpellation 2004/05:213 av Sven Bergström (c) om regeringens
            planering för infrastruktur
          </note>
          <note n="eb07427d">
            Interpellationen kommer att besvaras den 18 januari 2005.
          </note>
          <note n="2a1f3662">
            Skälet till dröjsmålet är möte i EU-nämnden och andra redan inplanerade
            åtaganden.
          </note>
          <note n="ca73d401">
            Dag Ekman
          </note>
          <note n="3ac6d2d7">
            Interpellation 2004/05:214
          </note>
          <note n="33a159c5">
            Interpellation 2004/05:214 av Martin Andreasson (fp) om Danvikslösen
          </note>
          <note n="d8174e55">
            Interpellationen kommer att besvaras den 25 januari 2005.
          </note>
          <note n="2a1f3662">
            Skälet till dröjsmålet är möte i EU-nämnden och andra redan inplanerade
            åtaganden.
          </note>
          <note n="ca73d401">
            Dag Ekman
          </note>
          <note n="03abeb4a">
            Interpellation 2004/05:218
          </note>
          <note n="33066633">
            Interpellation 2004/05:218 av Torsten Lindström (kd) om tåg i
            Bergslagen
          </note>
          <note n="eb07427d">
            Interpellationen kommer att besvaras den 18 januari 2005.
          </note>
          <note n="2a1f3662">
            Skälet till dröjsmålet är möte i EU-nämnden och andra redan inplanerade
            åtaganden.
          </note>
          <note n="ca73d401">
            Dag Ekman
          </note>
          <note n="93bbda98">
            Interpellation 2004/05:219
          </note>
          <note n="40c2512d">
            Interpellation 2004/05:219 av Ulrik Lindgren (kd) om tåg i Bergslagen
          </note>
          <note n="eb07427d">
            Interpellationen kommer att besvaras den 18 januari 2005.
          </note>
          <note n="2a1f3662">
            Skälet till dröjsmålet är möte i EU-nämnden och andra redan inplanerade
            åtaganden.
          </note>
          <note n="ca73d401">
            Dag Ekman
          </note>
          <note n="db7c2461">
            Interpellation 2004/05:220
          </note>
          <note n="3df24598">
            Interpellation 2004/05:220 av Sven Gunnar Persson (kd) om tåg
            i Bergslagen
          </note>
          <note n="eb07427d">
            Interpellationen kommer att besvaras den 18 januari 2005.
          </note>
          <note n="2a1f3662">
            Skälet till dröjsmålet är möte i EU-nämnden och andra redan inplanerade
            åtaganden.
          </note>
          <note n="ca73d401">
            Dag Ekman
          </note>
          <note n="dc92d75c">
            Interpellation 2004/05:233
          </note>
          <note n="97233004">
            Interpellation 2004/05:233 av Gunnar Andrén (fp) om samverkan
            mellan statliga och kommunala myndigheter
          </note>
          <note n="eb07427d">
            Interpellationen kommer att besvaras den 18 januari 2005.
          </note>
          <note n="2a1f3662">
            Skälet till dröjsmålet är möte i EU-nämnden och andra redan inplanerade
            åtaganden.
          </note>
          <note n="ca73d401">
            Dag Ekman
          </note>
          <note n="a8006e0e">
            Interpellation 2004/05:236
          </note>
          <note n="56acea04">
            Interpellation 2004/05:236 av Sven-Erik Sjöstrand (v) om problem
            kring isocyanatanvändning
          </note>
          <note n="eb07427d">
            Interpellationen kommer att besvaras den 18 januari 2005.
          </note>
          <note n="e593a024">
            Skälet till dröjsmålet är att det inte finns erforderlig tid
            i kammaren den 10 december och att andra åtaganden inplanerats
            den 14 och 17 december.
          </note>
          <note n="ca73d401">
            Dag Ekman
          </note>
          <note n="ed9c8466">
            3 § Hänvisning av ärende till utskott och beslut om förlängd
            motionstid
          </note>
          <note n="8cbf6d1c">
            Föredrogs och hänvisades
          </note>
          <note n="4306be03">
            Kammaren biföll talmannens förslag att motionstiden för ovanstående
            proposition skulle förlängas till fredagen den 21 januari 2005.
          </note>
          <note n="04c2fbec">
            4 § Beslut om ärenden som slutdebatterats den 8 december
          </note>
          <note n="0c508d04">
            Punkt 1
          </note>
          <note n="4e391f34">
            Punkt 2
          </note>
          <note n="5801b1a4">
            Punkt 9
          </note>
          <note n="d77051d7">
            Punkt 23
          </note>
          <note n="24f590d1">
            Punkt 31
          </note>
          <note n="da24fac1">
            Punkt 40
          </note>
          <note n="f35a028a">
            Punkt 58
          </note>
          <note n="3835d973">
            Punkt 62
          </note>
          <note n="76bf896b">
            Punkt 63
          </note>
          <note n="16b38857">
            Punkt 71
          </note>
          <note n="824fb061">
            Punkt 75
          </note>
          <note n="c3406b6e">
            Punkt 77
          </note>
          <note n="cd51bb3d">
            Övriga punkter
          </note>
          <note n="0c508d04">
            Punkt 1
          </note>
          <note n="4e391f34">
            Punkt 2
          </note>
          <note n="263697d5">
            Punkt 3
          </note>
          <note n="7b36b418">
            5 § Hälsovård, sjukvård och social omsorg m.m.
          </note>
          <note n="aa5ed28c">
            Föredrogs
          </note>
          <note type="speaker" n="83cbc01d">
            Anf. 1 INGRID BURMAN (v):
          </note>
          <u who="Q4941267" xml:id="i-a25875d937306f06-0" n="82c942dd">
            <seg n="64bdd801">
              Fru talman! I socialutskottets betänkande behandlas utgiftsområde
              9. Det handlar om hälsovård, sjukvård och social omsorg med mera.
              Budgeten som detta grundar sig på har tillkommit genom ett samarbete
              mellan Socialdemokraterna, Vänsterpartiet och Miljöpartiet. I
              detta betänkande behandlas också en rad motioner från allmänna
              motionstiden, och jag ska återkomma till några av dem.
            </seg>
            <seg n="cad1274d">
              Låt mig börja med att säga att i budgeten för 2005 tillförs kommuner
              och landsting i storleksordningen 7 miljarder kronor. Det är viktigt
              eftersom det är kommunerna och landstingen som ansvarar för de
              välfärdstjänster som vi nu ska debattera.
            </seg>
            <seg n="980a8c1c">
              Majoriteten tillför dessa medel utan att minska på arbetsmarknadspolitik
              eller ersättningsnivåer i våra försäkringssystem. Eller som min
              gruppledare sade i budgetdebatten: Vi gör det utan att som en
              rad borgerliga partier gör, laga hål med hål.
            </seg>
            <seg n="58e26025">
              Ett av sjukvårdens problem under de senaste åren har varit tillgängligheten.
              I budgeten föreslås nu att vi inför en vårdgaranti den 1 november
              2005. Det är en vårdgaranti som vi utlovade i det 121-punktsprogram
              som förhandlades fram efter valet 2002 där vi också skrev att
              det behövs resurser för att en vårdgaranti inte ska påverka den
              prioriteringsordning som riksdagen har fastställt.
            </seg>
            <seg n="2b2e78f7">
              Vi har efter samtal med Landstingsförbundet blivit övertygade
              om att just den generella satsning som nu görs, med tillskott
              till landsting och kommuner plus de riktade anslagen för ökad
              tillgänglighet, gör det möjligt att införa en vårdgaranti utan
              att prioriteringsordningen förskjuts eller förändras. Men då krävs
              den genomförandetid som redovisas i budgeten, så att en vårdgaranti
              inte bara blir ett ord i den politiska retoriken utan också får
              genomslag i verkligheten, i praktiken. Därför föreslår vi att
              den införs den 1 november, alltså för att det ska finnas denna
              genomförandetid.
            </seg>
            <seg n="078dab66">
              Budgeten innehåller också nödvändiga satsningar på psykiatri,
              missbrukarvård, alkoholförebyggande åtgärder, tobaksprevention
              och en permanent finansiering av Rett Center, som arbetar med
              människor med Retts syndrom. Det finns alltså lite stort och lite
              smått i budgeten.
            </seg>
            <seg n="82901eb0">
              Vi har också gjort fem tillkännagivanden i betänkandet. Det handlar
              om stödet till utvecklingen av ett IT-baserat patientinformationssystem,
              statsbidraget till handikapporganisationer, anhörigstödet, samt
              att regeringen bör inventera i vilken utsträckning kommunerna
              har handlingsplaner för arbetet med våldsutsatta kvinnor. Regeringen
              bör återkomma med förslag till hur kommunerna ska kunna ta ett
              systematiskt ansvar för det arbetet. Det handlar också om de mest
              utsatta i samhället, de hemlösa. Vi säger att regeringen bör återkomma
              med en redovisning av vad man gjort för den gruppen och vilka
              åtgärder man avser att vidta i syfte att förbättra situationen
              för gruppen. De här är viktiga tillkännagivanden och bygger bland
              annat på vänsterpartistiska motioner.
            </seg>
            <seg n="1483278d">
              Det tillkännagivande som gäller hemlösa bygger på en vänsterpartistisk
              motion, men också på motioner från andra partier. I vår motion
              menar vi att rätten till bostad ska skrivas in i socialtjänstlagen.
              Det förvånar mig därför att Moderaterna, Folkpartiet och Kristdemokraterna
              reserverat sig i den frågan. I en reservation säger de att det
              ska införas en tak-över-huvudet-garanti. Kd säger i en reservation
              att socialtjänstlagen ska ge stöd för boende, som ska vara en
              social rättighet.
            </seg>
            <seg n="ac484ced">
              Min fråga till Moderaterna, Folkpartiet och Kristdemokraterna
              blir därför: Varför vill ni inte att rätten till bostad ska skrivas
              in i socialtjänstlagen? Den motionen skickas ju till regeringen.
              Jag förstår inte reservationen, men det kommer säkert representanterna
              att utveckla.
            </seg>
            <seg n="0e66e70d">
              Fru talman! Rapport efter rapport har visat att klassklyftorna
              i Sverige ökade under 90-talet. Jag menar därför att det är den
              nu sittande majoritetens uppgift att återskapa välfärden och minska
              klyftorna i samhället. Årets budget, liksom tidigare budget, är
              ett led i det arbetet.
            </seg>
            <seg n="ff56a027">
              Kan man då se ett resultat i verkligheten? Ja, det varierar lite
              grann. Antalet barn som lever i ekonomiskt utsatta miljöer har
              minskat. Samtidigt har klyftan mellan dessa barn, som nu är mindre
              till numerären, och de som bor i andra miljöer ökat. Det händer
              alltså bådeoch.
            </seg>
            <seg n="57b99073">
              Vi har även analyserat och presenterat, vilket också redovisas
              i den här budgeten, de ojämlikheter som finns mellan kvinnor och
              män i hälso- och sjukvården. Nu krävs det att vi tar oss samman
              och kommer med reella förslag till åtgärder mot detta.
            </seg>
            <seg n="178fa7a2">
              Personalrekryteringen är en av de stora utmaningarna för att
              klara framtidens vård och omsorg. I budgeten satsas medel på personalutbildning.
              Pengarna satsas dels för att höja kvaliteten i vården och omsorgen,
              dels för att kunna rekrytera och behålla vård- och omsorgspersonal.
              De är viktiga satsningar.
            </seg>
            <seg n="04d765b1">
              Vi fortsätter att ge riktade medel till förebyggande arbete i
              storstäderna när det gäller hiv/aids. Det är bra. Vi lämnar stöd
              till organisationer som arbetar med kvinnovåld, bland annat Rikskvinnocentrum.
              I dag presenteras dessutom en utredning som föreslår att Rikskvinnocentrum
              omvandlas till ett nationellt kunskapscentrum. Låt oss hjälpas
              åt att förverkliga utredningens förslag. Listan på stort och smått
              kan, som sagt, göras lång när det gäller åtgärder i betänkandet
              med inriktningen att laga revorna i välfärden samt stärka den
              generella välfärden.
            </seg>
            <seg n="4932146c">
              Men är detta tillräckligt? Nej, mycket återstår att göra för
              att återuppbygga en stark generell välfärd. Det kommer med stor
              sannolikhet att krävas mer pengar i vården och omsorgen. Vår ambition
              är att långsiktigt kunna medverka till det, precis som vi under
              denna mandatperiod medverkat till att kommuner och landsting fått
              mer pengar i varje budget. Och det är pengar som vi inte tagit
              fram genom att minska arbetsmarknadspolitiken eller sänka ersättningsnivåerna
              i sjukförsäkringen. Vi har inte låtit arbetslösa eller sjuka betala
              för nya satsningar.
            </seg>
            <seg n="11625fd1">
              I betänkandet behandlas också motioner, och med anledning av
              detta har vi två reservationer. Den ena handlar om spelberoende
              och att man ska ha rätt till behandling. Den andra handlar om
              finansiering av kvinnojourerna. Jag vill uppehålla mig en stund
              vid den.
            </seg>
            <seg n="b613bcb8">
              Vi menar att staten på sikt måste ta ett finansiellt ansvar för
              kvinnojourerna. I dag bedrivs det mesta arbetet på ideell basis,
              och det ser mycket olika ut över landet. Vi anser att kvinnojourerna
              har en mycket viktig uppgift att fylla. De ska vara ideella organisationer,
              men de måste ha en finansiering som kan garanteras. Mäns våld
              mot kvinnor är också ett statligt ansvar inte enbart ett ansvar
              för andra kvinnor att arbeta på ideell basis. Därför, fru talman,
              yrkar jag bifall till reservation 19.
            </seg>
          </u>
          <note type="speaker" n="ead50beb">
            Anf. 2 CRISTINA HUSMARK PEHRSSON (m):
          </note>
          <u who="Q445997" xml:id="i-1606396649753f41-0" n="86978b9d">
            <seg n="1c74157d">
              Fru talman! När jag kom in i riksdagen levde jag i tron att beslut
              här i Sveriges riksdag och tillkännagivanden till regeringen faktiskt
              betydde någonting. Jag lever inte längre i den föreställningsvärlden.
              Ett tillkännagivande till regeringen är tydligen till intet förpliktande.
              Beslut glöms bort, man låter bli att återkomma till riksdagen,
              eller så läggs beslut i någon byrålåda. Vi har sett det förut,
              och vi ser det här i dag. Ett enigt socialutskott kritiserar skarpt
              regeringens handläggning av ett antal tidigare tillkännagivanden.
            </seg>
            <seg n="03f3a1b1">
              Fru talman! En riksdagsmajoritet bestående av Socialdemokraterna,
              Vänsterpartiet och Miljöpartiet fastställer här de ekonomiska
              ramarna och innehållet i socialutskottets utgiftsområde 9. Moderaterna
              har i en kommittémotion förordat en annan inriktning på den ekonomiska
              politiken inom detta utgiftsområde. Det har vi närmare presenterat
              i det särskilda yttrande som finns i detta betänkande.
            </seg>
            <seg n="3f77fc0f">
              Dessutom borde vi här i dag ta tillfället i akt att också diskutera
              det kommande förbudet och stopplagen som handlar om hälso- och
              sjukvården. Detta är ett förslag, om det kommer, som hindrar vården
              och gör att Sverige går baklänges in i framtiden. Sjukvården lämpar
              sig mycket väl för konkurrens. Kvaliteten stimuleras, utvecklingen
              gynnas och personalen, inte minst kvinnor i den offentliga sektorn,
              får större frihet att välja arbetsgivare och möjlighet till högre
              lön.
            </seg>
            <seg n="3414870a">
              För en gångs skull uppmanar jag regeringen att själv stoppa sitt
              eget förslag i byrålådan och sedan glömma bort det. Vi borgerliga
              kommer att riva upp ett beslut efter 2006 när vi har vunnit valet.
            </seg>
            <seg n="db683540">
              Fru talman! När det gäller omsorgen om äldre och omtanken om
              de funktionshindrade kommer Magdalena Andersson och Anne Marie
              Brodén att återkomma till det och våra ekonomiska satsningar på
              detta område.
            </seg>
            <seg n="7fccea35">
              Fru talman! Vi anser att regeringens tandvårdspolitik är både
              orättvis och ineffektiv. Dels diskriminerar den yngre personer
              med stora problem, dels är den kostnadsdrivande och långt ifrån
              heltäckande. Den är inte heltäckande ens för gruppen 65 år och
              äldre. I stället vill vi se ett renodlat högkostnadsskydd för
              samtliga åldersgrupper som inte fördelas efter ålder utan efter
              behov.
            </seg>
            <seg n="5924ce99">
              Den vårdgaranti som vi tillsammans med de övriga borgerliga partierna
              har föreslagit syftar till att korta väntetiderna för samtliga
              patienter med samtliga diagnoser från första kontakten med sjukvården
              till att de är slutbehandlade. Vi har därför föreslagit 2 miljarder
              kronor för året som kommer och 1 ½ miljard kronor för år 2006
              i ett särskilt anslag. Det ger stora möjligheter att korta vårdköerna
              och ge patienter vård när de behöver.
            </seg>
            <seg n="0ee3d3ef">
              Vi vill också satsa på utveckling av kvalitet inom vården och
              öppna kvalitetsregister. Motsvarande system för att kvalitetssäkra
              vill vi också ska innefatta den öppna vården, vilket i praktiken
              betyder en successiv övergång till elektroniska patientjournaler.
              Vi anser att detta journalsystem bör baseras på nationell standard
              och vara obligatorisk för samtliga vårdgivare. För att möjliggöra
              denna satsning avsätter vi i vårt förslag till 2005 års budget
              750 miljoner kronor och än mer medel för kommande år.
            </seg>
            <seg n="27f99838">
              Fru talman! Konsumentundersökningar visar att konsumenter alltmer
              använder sig av integrativ och alternativ medicin. Vi anser att
              det behövs ett nationellt centrum för detta. Det skulle omfatta
              forskning och utbildning på universitetsnivå. För detta ändamål
              avsätter vi i vårt förslag 10 miljoner kronor för 2005. Detta
              föreslår vi i en reservation tillsammans med Centern.
            </seg>
            <seg n="652088a4">
              Satsningen på det förebyggande arbetet mot hiv/aids måste också
              öka i stället för att stagnera och minska. Vi föreslår ytterligare
              25 miljoner kronor för detta ändamål.
            </seg>
            <seg n="5f13ed19">
              På folkhälsoområdet anser vi att den centrala styrning som finns
              kraftigt bör minska. Man bör i stället göra lokala och regionala
              satsningar på folkhälsoområdet nära människorna.
            </seg>
            <seg n="0be5cfc1">
              Regeringen har i sin budgetproposition på detta område föreslagit
              10 miljoner kronor för tobaksförebyggande arbete. De pengarna
              är redan avsatta för något annat ändamål och inte för tobakspreventivt
              arbete inför införandet av rökfria lokaler. Vi anser att pengar
              bör avsättas till detta.
            </seg>
            <seg n="09651c18">
              Fru talman! Vi anser också att kraftfulla åtgärder för att minska
              missbruk är nödvändigt. Vi avsätter därför i vårt förslag 20 miljoner
              kronor mer än regeringen de kommande åren under anslaget Alkohol-
              och narkotikapolitiska åtgärder.
            </seg>
            <seg n="a3d2b27c">
              Personer med allvarliga psykiska sjukdomar bör få rätt till ett
              personligt ombud. Vi anser att personliga ombud är en viktig insats
              för denna grupp av människor. Vi vill för detta ändamål avsätta
              200 miljoner kronor mer än regeringen för kommande år.
            </seg>
            <seg n="530fe165">
              Fru talman! Socialdemokraterna erkänner nu att vi har rätt och
              de har fel vad gäller moderata budgetsatsningar. Socialdemokraterna
              i riksdagens finansutskott accepterar nu Moderaternas sätt att
              räkna, det vill säga att kommuner och landsting får drygt 5 miljarder
              kronor mer med det moderata budgetförslaget än med regeringens.
              Vård, skola och omsorg får mer pengar med moderaternas politik
              än med regeringens.
            </seg>
            <seg n="e142dab7">
              I Dagens Nyheter den 19 november kan vi läsa att i finansutskottet
              har Socialdemokraterna nu tvingats ge upp sina försöka att underkänna
              delar av Moderaternas anslag till kommuner och landsting. Min
              ambition är att det alltid skall vara korrekta siffror, säger
              Arne Kjörnsberg.
            </seg>
            <seg n="5009075b">
              Fru talman! Moderaterna står självklart bakom samtliga reservationer
              och särskilda yttranden i detta betänkande. Men för tids vinnande
              yrkar jag endast bifall till reservation 1 under punkt 11. Samtidigt
              vill jag klargöra att vi inte deltagit under punkt 1 när det gäller
              den anslagsfinansiering som där föreslås av Socialdemokraterna
              och stödpartierna.
            </seg>
          </u>
          <note type="speaker" n="91901c8b">
            Anf. 3 INGRID BURMAN (v) replik:
          </note>
          <u who="Q4941267" xml:id="i-a25875d937306f06-1" n="82c942dd">
            <seg n="203269fd">
              Fru talman! Det är sant, Cristina Husmark Pehrsson, att de siffror
              som finns i Moderaternas budget är korrekta. Låt mig konstatera
              att det tillskott som förs till kommuner och landsting finansieras
              med sänkt ersättning i sjukförsäkringen till 75 % de första sex
              månaderna och en andra karensdag. SGI:n baseras på inkomsten de
              senaste 24 månaderna, det vill säga ett historiskt arv. Man sänker
              förtidspensionen till 60 %, och förtidspensionen ersätts av ålderspension
              vid 61 års ålder. Man inför höjd gräns för högkostnadsskyddet
              i vården med 600 kr till 1 500 kr. Man inför försämrat högkostnadsskydd
              för läkemedelsförmånen. Man lagar alltså hål med hål.
            </seg>
            <seg n="85e5ada9">
              Jag vill fråga Cristina Husmark Pehrsson om till exempel högkostnadsskyddet
              i sjukvården. Vi vet vem som använder sig av sjukvård i dag. Det
              är ofta äldre människor och äldre kvinnor med väldigt låga inkomster.
              Hur tror Cristina Husmark Pehrsson att det samlade moderata förslaget
              slår just mot de människor som har låga inkomster? Låt oss kanske
              titta på just äldre kvinnor som har stort behov av samhällets
              service. De ska nu börja betala mer ur egen plånbok. Hur ser det
              ut för arbetslösa som också får sin ekonomi ganska drastiskt försämrad
              med de moderata förslagen? Hur kommer det att träffa kommunernas
              budget när det gäller socialtjänsten?
            </seg>
          </u>
          <note type="speaker" n="5c71e5af">
            Anf. 4 CRISTINA HUSMARK PEHRSSON (m) replik:
          </note>
          <u who="Q445997" xml:id="i-1606396649753f41-1" n="86978b9d">
            <seg n="33310858">
              Fru talman! Med fru talmannens goda minne kommer jag att ägna
              mig åt det utgiftsområde som vi här diskuterar. Annars kan vi
              ha en allmän diskussion om budgeten över huvud taget. Men det
              tror jag att vi överlåter till våra partiledare. Jag diskuterar
              gärna utgiftsområde 9 som vi här har att behandla i dag.
            </seg>
            <seg n="07abe64d">
              Jag ska ändå röra vid frågan om budgeten. I vårt budgetförslag
              har vi lagt fram ett stort antal förslag. Vi har bland annat ett
              förslag om att få människor tillbaka till arbetet genom att ge
              dem vård i tid. De förändringar som vi föreslår kommer att ske
              successivt och med stor omsorg. Tryggheten ska naturligtvis inte
              urholkas. Vi har sagt, och det vet Ingrid Burman, att vi kommer
              att återkomma i vårpropositionen med hur vi kommer att titta på
              frågorna. Ingrid Burman kommer att få fullödig beskrivning av
              hur reformerna kommer att utformas. Det är ett arbete som sker
              nogsamt.
            </seg>
            <seg n="4a37dca1">
              Min fråga till Ingrid Burman gäller snarare er samregering med
              Socialdemokraterna. Jag tycker att det är konstigt. Tänk på maxtaxan
              inom äldreomsorgen! Den gynnar rika. Tandvårdsreformen gynnar
              rika pensionärer. Maxtaxan finns inom både äldre- och barnomsorgen.
              Men ni gör ingenting för att ge människor med låga inkomster mer
              pengar i plånboken. Varför gör ni inte det? Varför tänker ni bara
              på de rika? Arvs- och gåvoskatten och maxtaxor och alltihop gynnar
              de rika. Ni gynnar rika men missgynnar de fattiga ensamstående
              med låga inkomster. Varför, Ingrid Burman?
            </seg>
          </u>
          <note type="speaker" n="7ae7663d">
            Anf. 5 INGRID BURMAN (v) replik:
          </note>
          <u who="Q4941267" xml:id="i-a25875d937306f06-2" n="82c942dd">
            <seg n="f2c3ef0a">
              Fru talman! Jag är liksom Cristina Husmark Pehrsson här för att
              diskutera just utgiftsområde 9. Därför är min fråga: Hur kommer
              det att drabba kommuner och landsting, till exempel socialtjänsten,
              när man flyttar människors försörjningsmöjligheter från statligt
              finansierade regelsystem, till exempel sjukförsäkringen, och sänker
              nivåerna? Det gäller också a-kassan. Kommer det att göra att socialtjänsten
              kommer att tvingas ta en större del? Vi vet alla vad det innebär
              inte bara för kommunernas budgetar utan också för de enskilda
              individerna när vi sänker nivåer i de statliga ersättningssystemen.
            </seg>
            <seg n="e4793e56">
              Därför tycker jag att den satsning som Moderaterna gör på området
              som i numerären, i kronor och ören räknat, är korrekt äts upp
              när vi tittar på den andra sidan. Det är precis som min gruppledare
              uttryckte det: Att laga hål med hål.
            </seg>
            <seg n="39626a58">
              Jag skulle gärna vilja höra en kommentar till de höjda högkostnadsskydden.
              Vi vet ju ganska väl ur vilka personers plånböcker detta kommer
              att tas. Det handlar inte om min plånbok. Jag går till läkaren
              max vart fjärde år. Men vi vet vilka som är högkonsumenter av
              sjukvård, eftersom man blir skröpligare när man blir äldre. Vi
              vet också hur ekonomin ser ut inte minst för de äldre kvinnorna.
              Jag skulle gärna vilja höra en reflexion om den omfördelning som
              det moderata förslaget innebär inom utgiftsområde 9.
            </seg>
          </u>
          <note type="speaker" n="89c167f5">
            Anf. 6 CRISTINA HUSMARK PEHRSSON (m) replik:
          </note>
          <u who="Q445997" xml:id="i-1606396649753f41-2" n="86978b9d">
            <seg n="d2788220">
              Fru talman! Jag håller med Ingrid Burman; det handlar om hur
              mycket pengar man har kvar i plånboken. Men hos oss handlar det
              om egna pengar, som man har fått genom att arbeta och försörja
              sig själv. Ingrid Burmans pengar i plånboken handlar om bidrag.
              Det är det som gör skillnaden.
            </seg>
            <seg n="958bb04a">
              Ingrid Burman talade förut om tak-över-huvudet-garantin. Det
              hjälper inte att hela tiden skriva in saker i lagar om någonting
              inte kan bli möjligt. Tak-över-huvudet-garantin genomfördes efter
              förslag från Moderaterna i Helsingforss stad under förra mandatperioden.
              Man satte till pengar, man bejakade frivilligorganisationerna
              och man såg till att det verkligen hände något. Det behövde inte
              skrivas in i någon lag.
            </seg>
            <seg n="c334895a">
              Ingrid Burmans parti vill skriva in personliga assistenter i
              lagen. Vi sätter till pengar. Det hjälper inte att skriva in i
              lagar, Ingrid Burman. Det gäller att vi ger människor möjlighet
              och resurser. Vi ger 200 miljoner kronor mer för att kommunerna
              ska kunna anställa personliga assistenter. Ingrid Burman vill
              skriva in det i lagen. Det är det som är skillnaden.
            </seg>
          </u>
          <note type="speaker" n="f0de4176">
            Anf. 7 Andre vice talman KERSTIN HEINEMANN (fp):
          </note>
          <u who="unknown" xml:id="i-3977d97411fe66ba-0" n="6d9a780c">
            <seg n="8181d05f">
              Fru talman! Vad gäller anslaget under utgiftsområde 9 kommer
              vi i Folkpartiet inte att delta i beslutet. Vi har inte gjort
              det i utskottet heller. Det beror på att riksdagens majoritet
              den 24 november fastställde ramarna för de olika utgiftsområdena.
              Folkpartiet har förordat en annan riktning av den ekonomiska politiken
              och budgetpolitiken, och jag kommer nu att gå igenom vårt alternativ.
            </seg>
            <seg n="f48b4fd3">
              I betänkandet har vi också ett antal andra motioner och fem tillkännagivanden.
              Vi är tillfreds med dem; vi tycker att de är bra. Men vi är inte
              tillfreds med hur Socialdepartementet har behandlat tillkännagivandena
              tidigare. Det är lite upprörande att konstatera att vi gång efter
              gång måste upprepa våra tillkännagivanden och att regeringen inte
              bryr sig om dem. Det har varit eniga utskott och eniga riksdagsbeslut
              och ändå reagerar inte regeringen. Ett tillkännagivande har man
              inte ens noterat på Socialdepartementet. Nu är inte statsrådet
              här, men jag vill få fört till protokollet att jag hoppas att
              det här statsrådet kommer att bevaka riksdagens beslut och även
              åtgärda dem.
            </seg>
            <seg n="736311e2">
              Det är bra att vi ger regeringen till känna att man ska avvakta
              med att genomföra tillämpningsföreskrifterna i statsbidragen till
              handikapporganisationerna. Socialstyrelsen utvärderar det nu,
              och vi uppmanar från utskottet regeringen att skyndsamt bereda
              Socialstyrelsens utvärdering och förslag och att överväga effekterna
              av det nya systemet. Jag tror att socialutskottet i sin helhet
              noga kommer att bevaka tillkännagivandet. Vi tycker att detta
              är angeläget, och det är någonting som vi från Folkpartiet har
              upprepat år efter år.
            </seg>
            <seg n="d729fd30">
              Fru talman! Folkpartiet har i sitt budgetförslag gjort de prioriteringar
              som vi anser vara viktigast på området. Vi har också gjort en
              besparing, och den gäller läkemedelskostnaderna. Det är en stor
              utgift. Vi anser att många olika åtgärder måste vidtas för att
              man ska få ned kostnaderna, så att vi också i framtiden ska kunna
              ha råd att se till att människor får nya, effektiva och ofta dyra
              läkemedel.
            </seg>
            <seg n="cdcbd5ae">
              Därför föreslår vi en receptavgift på 20 kr per expedierat recept.
              Vi räknar med att det ska kunna ge en inkomstförstärkning på ungefär
              950 miljoner kronor. Vi vill att den avgiften ska snabbutredas.
              Naturligtvis ska det också tas hänsyn till dem som är kroniskt
              sjuka och som har stora läkemedelskostnader så att de inte drabbas
              mer än vad de drabbas med dagens högkostnadsskydd.
            </seg>
            <seg n="5f7dd0c7">
              Tillsammans med de övriga borgerliga partierna fortsätter vi
              att driva kravet om en vårdgaranti. Vi avsätter 2 miljarder kronor
              för att den ska kunna förverkligas. Det behövs pengar för att
              det här ska komma i gång. Regeringens tidigare löften om vårdgarantin
              har inte hållits, och vi litar helt enkelt inte på att man håller
              dem i fortsättningen heller. Köerna är fruktansvärt långa. Nu
              föreslår tydligen vänsteralliansen en stopplag det ryktas om att
              en sådan ska komma för sjukhus som drivs privat. Som vi ser det
              måste det innebära att det finns en stor risk för att vårdköerna
              kommer att öka ytterligare när man tar bort möjlig sjukvård som
              skulle kunna bedrivas här i Sverige. Jag hoppas att majoriteten
              ger ett svar på hur de ser på frågan.
            </seg>
            <seg n="d3080d5e">
              För folkhälsopolitiska åtgärder mot narkotika och alkohol tillför
              vi ytterligare 300 miljoner kronor. Gabriel Romanus kommer senare
              att utveckla det förslaget.
            </seg>
            <seg n="1dc784fc">
              På det handikappolitiska området återupprepar vi vårt förslag
              om att den del av reformen med personlig assistans som kommunerna
              ansvarar för ska återföras till staten. Vi vidhåller också våra
              förslag om återställande av de försämringar som har gjorts av
              reformen. Därför anslår vi 300 miljoner kronor till detta.
            </seg>
            <seg n="2ca1636c">
              Dessutom tillför vi ytterligare 70 miljoner till bilstödet. Någon
              gång måste anslaget komma i kapp behovet så att väntetiderna som
              finns i dag inte ska behöva uppstå. Pengarna måste räcka till
              årets slut. Detta gäller dem som behöver stöd, men det har också
              återverkningar på till exempel dem som utrustar bilarna. De får
              inte betalt de kan få vänta jättelänge på att få sin betalning.
            </seg>
            <seg n="743ceccd">
              När det gäller beslutet som har fattats i riksdagen om handikappanpassning
              till år 2010, alltså tillgängligheten för personer med funktionshinder
              till offentliga lokaler med mera, anser vi fortfarande att det
              måste tillskjutas medel för att vi ska nå målet. Det går för långsamt.
              Vi i Folkpartiet vill inte vara med om att 2010 konstatera att
              målet inte har uppnåtts. Det går inte att komma in i affärer,
              det går inte att komma in i kommunalhus och det går inte att komma
              in i skolor. Det är inte realistiskt att inte tillskjuta medel.
              Verkligheten borde ha lärt många beslutsfattare att det ofta behövs
              både morot och piska för att man ska nå målen.
            </seg>
            <seg n="f659ba73">
              Vi anser att den så kallade ansvars- och finansieringsprincipen,
              som vi naturligtvis stöder, i det här fallet har fått stelna från
              tumregel till en dogm.
            </seg>
            <seg n="f38f3cbf">
              Fru talman! Äldrepolitiken är ett område som kommer att diskuteras
              lite senare. Det är Erik Ullenhag som företräder oss där. Det
              är ett högt prioriterat område, och vi har anslagit 1 miljard
              kronor för det.
            </seg>
            <seg n="b62a1333">
              Fru talman! Jag har en kommentar till psykiatrin. Regeringen
              har anslagit 500 miljoner kronor till psykiatrin. Vi i Folkpartiet
              har samma summa i vårt budgetförslag.
            </seg>
            <seg n="8f25d301">
              Nästan varje vecka kommer olika larmrapporter. Senast i går redovisades
              i Landstingsförbundets statistik för 2003 att 1 180 vårdplatser
              har försvunnit under åren 20002003. Det är en paradoxal utveckling,
              kommenterade ordföranden i Svenska Psykiatriska Föreningen Hans
              Ågren. Det kan man instämma i.
            </seg>
            <seg n="d22965dd">
              Folkpartiet föreslog 500 miljoner kronor redan för det innevarande
              budgetåret, men det fick vi nej till. Hade regeringen redan för
              i år anslagit lite pengar hade kanske situationen inom psykiatrin
              varit lite mindre dålig.
            </seg>
            <seg n="41d75cc4">
              Fru talman! Jag vill kommentera några av de övriga motionerna
              som finns i betänkandet och de reservationer som Folkpartiet har.
            </seg>
            <seg n="f534739a">
              I vårt samhälle finns det ett stort behov av att hjälpa människor
              som har olika problem. Vården räcker inte alltid till för detta.
              Nationella hjälplinjen är en verksamhet som riktar sig till människor
              med psykiska problem och ger kvalificerade råd till dem som kontaktar
              dem. Därför behöver de en mer permanent finansiering av verksamheten.
              Det är ett viktigt komplement till vården, och speciellt viktigt
              eftersom den psykiatriska vården sviktar i dag. Det är också viktigt
              för många av de här personerna att kunna vända sig någon annanstans
              än just till psykiatrin som ibland kan vara ett hinder för dem.
            </seg>
            <seg n="58e4533c">
              Närliggande till detta är organisationen SPES, Riksorganisationen
              för suicidprevention och efterlevandes stöd. Vi vet att det fortfarande
              är många människor i Sverige som begår självmord. De här frivilligorganisationerna
              utför ett så viktigt arbete att samhället måste stödja dem så
              att de orkar och klarar av att fortsätta sitt viktiga arbete.
            </seg>
            <seg n="06198903">
              Marita Aronson kommer senare att redogöra för vår inställning
              när det gäller kvinnojourer, som bland annat Ingrid Burman tog
              upp.
            </seg>
            <seg n="7f9a4268">
              Fru talman! Vi har länge arbetat för att få en bred översyn av
              handikappreformen. Vi är naturligtvis glada att vi nu har fått
              den här utredningen. Men när utredningen beslutades framhöll vi,
              och vi gör det fortfarande, att utredningen ska ha ett tilläggsdirektiv
              om att se över en statlig finansiering av LASS.
            </seg>
          </u>
          <note n="d46a6257">
            Fru talman! Jag yrkar därför bifall till reservation nr 12 och
            står naturligtvis också bakom övriga reservationer från Folkpartiet.
          </note>
          <note type="speaker" n="425ce982">
            Anf. 8 CHATRINE PÅLSSON (kd):
          </note>
          <u who="Q4973700" xml:id="i-fb74145988d1bad7-0" n="04c0f823">
            <seg n="fca2ed73">
              Fru talman! Kära vänner! I dag debatteras den för alla människor
              allra viktigaste välfärdsfrågan. Många opinionsundersökningar
              har gjorts under senare år, särskilt före varje val, om vilka
              frågor medborgarna i Sverige tycker är angelägnast att lyfta fram.
              Vård och omsorg kommer alltid antingen på plats ett eller två,
              så också bland yngre människor.
            </seg>
            <seg n="00b38a40">
              Kristdemokraterna har den här hösten haft en lyssnarkampanj där
              vi har gått ut och frågat människor hur de ser på äldreomsorgen.
              Också där kan vi se en ny tendens att yngre människor oroas alltmer
              för sina far- och morföräldrars äldreomsorg och för hur framtiden
              ska bli för dem själva och deras föräldrar. Detta, mina vänner,
              är en viktig signal till oss i den här kammaren när vi lägger
              fram våra förslag och lyfter fram och prioriterar vad som är viktigast
              för människor.
            </seg>
            <seg n="834c5639">
              När ohälsa, sjukdom och plötslig död drabbar oss får livet en
              helt ny dimension. Det som var viktigast innan är inte viktigast
              längre. Därför är det vår uppgift att lyfta fram vården. Kristdemokraterna
              har otaliga gånger sagt att vården måste ha en särställning när
              vi fördelar samhällets resurser.
            </seg>
            <seg n="362197bd">
              Min fråga till regeringsföreträdarna och sedermera till Ylva
              Johansson som kommer till debatten är: Vad är regeringens ambitioner?
              Hur många procent av BNP kan få gå till vård och omsorg?
            </seg>
            <seg n="e4f3a925">
              Fru talman! Kristdemokraterna är också mycket bekymrade över
              att människor som inte själva kan tala för sig nedprioriteras
              i det svenska samhället och i regeringens förslag. Det upprör
              mig och oss djupt. Ett samhälles grad av civilisation kan mätas
              efter hur man behandlar de personer som har det allra svårast.
              Jag tänker på de psykiskt sjuka, människor som under senare år
              har begått vansinnesdåd som de aldrig skulle vilja begå om de
              vore friska. Vi har fått exempel på att man har sökt vård men
              inte fått det. Detta är oanständigt och borde göra oss ödmjuka.
              Jag är mycket medveten om att väldigt mycket av psykisk ohälsa
              inte alls ter sig så, men det verkar som om svenska folket och
              regeringen inte vaknar till förrän sådana här vansinnesdåd händer.
            </seg>
            <seg n="af9f08be">
              Jag tycker att det är bra att regeringen tillkallat Anders Milton,
              som är en klok karl, som psykiatrisamordnare. Men jag kan inte
              förstå att regeringen inte lägger sig mer vinn om att föreslå
              det som Anders Milton har föreslagit. Det begriper jag inte. Anders
              Milton har ju redan lämnat förslag till regeringen och också sagt
              att det krävs en satsning på drygt 2 miljarder de kommande tre
              åren. Regeringen har lyckats skramla fram 700 miljoner. Kristdemokraterna
              anslår i sitt budgetförslag 925 miljoner mer än regeringen. På
              så sätt har vi kommit närmare Anders Miltons uppskattningar.
            </seg>
            <seg n="9d60d632">
              I gårdagens tidningar och på Rapport kunde vi, precis som Kerstin
              Heinemann nämnde, se vad som hände inom psykiatrin år 2003. Då
              försvann 6 % av alla vårdplatser trots att Anders Milton har sagt
              att det behövs fler. Det fanns ett undantag i ett län i det här
              landet där de inte hade minskat, och det var i Kalmar län, i mitt
              län. Det är ett borgerligt styrt län. Jag känner mig ganska stolt
              över det, men jag är ledsen över att det inte finns vårdplatser
              på andra ställen. Om man tillsätter en samordnare och ger vederbörande
              ett mandat, tycker jag att man ska lyssna bättre.
            </seg>
            <seg n="41a5b62c">
              Jag tänker också på de äldre äldre. Det är en grupp som inte
              kan demonstrera utanför Riksdagshuset här i Helsingfors i dag.
              Dessa personer behöver insatser. De behöver vårt stöd. Detta ska
              min partikamrat Ulrik Lindgren lyfta fram senare i debatten.
            </seg>
            <seg n="e5276f05">
              Jag tror att det var i tisdags kväll som Uppdrag granskning hade
              ett program om tandvården. Det fanns flera exempel på människor
              som inte vågade gå ut ur sitt hus därför att tandstatusen var
              så förskräcklig att de inte ville visa sig. Det finns stora behov.
              Det citerades i programmet från Göran Perssons regeringsförklaringar
              att han aldrig kommer att acceptera att det syns i munnen vilken
              social status man har. Nu är vi där. Jag förutsätter att Ylva
              Johansson och regeringen lägger fram förslag.
            </seg>
            <seg n="5c6d9f85">
              Kristdemokraterna har i sitt budgetalternativ velat ta ett steg
              på vägen för att också inkludera munhålans sjukdomar i det totala
              högkostnadsskyddet. Det gäller kirurgisk behandling av tandlossningssjukdomar.
              Vi har avsatt 60 miljoner för detta. Vi har visat en ambition
              vart vi vill.
            </seg>
            <seg n="d79b5b10">
              Den nationella vårdgarantin är någonting som mina borgerliga
              kolleger har talat om här tidigare. Vi har haft detta i sjön i
              över två år. Jag brukar inte vara särskilt otålig, men det ska
              bli spännande att se vad som händer. Vi har fått så många löften.
              1020 gånger har den socialdemokratiska majoriteten yrkat avslag
              på förslaget om vårdgaranti. Ingrid Burmans parti har nästan sagt
              att det är farligt med en vårdgaranti, men man har aldrig lyckats
              tala om varför det är farligt. Nu ser vi fram emot att det kanske
              händer någonting trots allt.
            </seg>
            <seg n="699de077">
              Den palliativa vården, vård i livets slutskede, berör oss alla
              djupt. Förr eller senare ska vi alla dö.
            </seg>
            <seg n="5fc9739b">
              Det är snart fyra år sedan den statliga utredningen lade fram
              sitt förslag som jag tycker är bra. Jag hade själv förmånen att
              sitta med i utredningen. Vi har ännu ingen proposition och inte
              heller någon skrivelse på riksdagens bord. Det är förbluffande.
            </seg>
            <seg n="9098814c">
              Jag är medveten om att ett och annat förslag har lagts fram,
              men vi har ingen helhetssyn. Det har lovats och lovats och skjutits
              fram. Detta är också en grupp människor som inte står här på Mynttorget
              och protesterar och demonstrerar.
            </seg>
            <seg n="06238b12">
              För Kristdemokraterna handlar det också om att just lyfta fram
              de grupper som inte själva kan tala för sig.
            </seg>
            <seg n="66cc5f1b">
              I den budget som regeringen har lagt fram har Kristdemokraterna
              inte heller velat delta. Vi har velat visa på andra alternativ.
              Det är beskrivet i det särskilda yttrandet nr 3.
            </seg>
            <seg n="7b351844">
              I vår budgetmotion visas också vilken etik vi står för. Vi vill
              i vår politik stärka tillväxtkraften och resurserna för de viktiga
              gemensamma välfärdstjänsterna. Det är en viktig inriktning. Vi
              måste ha intäkter.
            </seg>
            <seg n="b3c037c8">
              Jag kommer så till frågan om stopplagen. När det nu är så stora
              problem i landet, när Gudrun Schyman till och med lämnar sitt
              parti för att hon inte tycker att det är lika lön för lika arbete
              och talar om hur många kvinnor som har låg lön, förstår jag inte
              att man kan protestera mot en mångfald. Det finns väl ingenting
              som skulle vara bättre för lönesituationen än om vi fick en mångfald
              av vårdgivare.
            </seg>
            <seg n="67122999">
              Det är ett tips till Ingrid Burman. Det kanske kunde vara ett
              sätt att få tillbaka Gudrun Schyman. Jag såg henne i TV-soffan
              i dag där hon ondgjorde sig trots att hon som feministisk partiledare
              i tio år har haft jättemycket makt. Hon har också varit regeringspartiets
              kompanjon. Visst finns det mycket att göra.
            </seg>
            <seg n="784a1e01">
              Den frågan ska jag ställa till Ylva Johansson.
            </seg>
            <seg n="1f6d7946">
              När det gäller LASS, den viktiga handikappreformen, vet vi att
              många kommuner går på knäna därför att man ska finansiera de 20
              första timmarna. Vi tycker att det ska finnas ett tilläggsdirektiv,
              precis som vi har skrivit i reservation 12.
            </seg>
            <seg n="ad83d210">
              Jag yrkar bifall när det gäller förebyggande arbete mot självmord.
              Det är ett mycket stort och viktigt område för oss alla, och inte
              minst för de människor som drabbas i sina familjer.
            </seg>
          </u>
          <note type="speaker" n="fc79e92f">
            Anf. 9 INGRID BURMAN (v) replik:
          </note>
          <u who="Q4941267" xml:id="i-a25875d937306f06-3" n="82c942dd">
            <seg n="7fc4dc4b">
              Fru talman! Det går inte att undvika att ta replik när man blir
              apostroferad så ofta. Jag är glad över det intresse Chatrine Pålsson
              visar Vänsterpartiet och Gudrun Schymans fortsatta politiska arbete.
            </seg>
            <seg n="a4832165">
              När jag nu har begärt replik kommer den att handla om den nationella
              vårdgarantin.
            </seg>
            <seg n="6c1e8b1a">
              Den här trepartikonstellationen var väldigt enig om att man skulle
              införa en vårdgaranti när vi träffades efter valet. De problem
              vi såg var att man måste ha praktiska förutsättningar i verkligheten.
              Man kan inte bara skriva lagar eller utlova garantier om det inte
              fungerar i verkligheten. Därför har vi under de senaste åren tillfört
              tillgänglighetsmedel.
            </seg>
            <seg n="f679a95d">
              Vi har haft ganska långtgående samtal med landstingen om när
              man kan genomföra vårdgarantin utan att kronikergrupperna drabbas
              och utan att man stänger varmvattenbassängerna. En vårdgaranti
              handlar mycket om att räkna operationsköer det finns det statistik
              på. Men hur ser det ut med de andra grupperna som är prioriterade?
            </seg>
            <seg n="421d0340">
              Det är Landstingsförbundets bedömning, och det är Vänsterpartiets,
              regeringens och Miljöpartiets bedömning att det är dags nu. Men
              då måste det också finnas omställningsmånader i landstingen så
              att vi inte går ut till patienter med löften som landstingen inte
              kan hålla. Det kommer en sommar, och mitt i sommaren går det inte
              att genomföra. Därför har vi stannat vid den 1 november. Detta
              är ganska väl processat.
            </seg>
            <seg n="46cbcbad">
              Min fråga till Chatrine Pålsson blir: Vilken beredskap tror du
              att landstingen har för den 1 januari? Det förstår jag att er
              reservation handlar om. Lovar man något man inte kan verkställa
              om vi talar om den 1 januari?
            </seg>
          </u>
          <note type="speaker" n="2c0649f3">
            Anf. 10 CHATRINE PÅLSSON (kd) replik:
          </note>
          <u who="Q4973700" xml:id="i-fb74145988d1bad7-1" n="04c0f823">
            <seg n="12949dbe">
              Fru talman! Jag vill börja med att yrka bifall till reservation
              5.
            </seg>
            <seg n="580aad8b">
              När det gäller huruvida det här skulle vara till nackdel för
              personer med kroniska sjukdomar som inte ska opereras är det ett
              missförstånd. Där har vi inte kunnat kommunicera.
            </seg>
            <seg n="aa8a2f6e">
              I den nationella vårdgarantin från de borgerliga partierna är
              det ju en behandlingsgaranti. Det är alltifrån att du får en diagnos
              av en doktor tills du får behandling, vare sig det är operation
              eller något annat. Vi har inte särskiljt det. Det är en väldigt
              viktig etisk fråga.
            </seg>
            <seg n="cf23189b">
              Om en reumatiker till exempel har besvär och behöver göra ett
              ingrepp i en hand, är det då inte bra för den kroniskt sjuka personen
              att få tre månader som maxtid?
            </seg>
            <seg n="cf654642">
              Vad är det över huvud taget för ekonomisk fördel med att vänta?
              Det finns ingenting som blir billigare i det här landet om man
              väntar. Det kostar bara ännu mer pengar, som vi har sett, på socialförsäkringsområdet.
            </seg>
            <seg n="b3e6d246">
              Därför menar vi att mångfalden behövs för att göra detta möjligt.
              Då finns det ju flera vårdgivare på arenan, och vi behöver inte
              en enda ny stopplag. Det har diskuterats för mycket om stopplagar.
              I stället hälsar vi mångfalden välkommen till oss. Vi behöver
              mångfalden i vården. Då går det också snabbare att införa vårdgarantin.
            </seg>
            <seg n="762f1b35">
              Nu har vårt förslag legat i 2 ½ år. Det är inte någon ny grej.
              Om ni från majoriteten hade antagit det hade det redan varit genomfört.
            </seg>
          </u>
          <note type="speaker" n="8f478e05">
            Anf. 11 INGRID BURMAN (v) replik:
          </note>
          <u who="Q4941267" xml:id="i-a25875d937306f06-4" n="82c942dd">
            <seg n="0cacb894">
              Fru talman! Nog handlar det om missförstånd. Vad jag sade var
              att den vårdgaranti som nu ska sjösättas kommer att klara kroniker
              och behandlingsgarantin. Nu finns den volymen pengar.
            </seg>
            <seg n="08fadb99">
              Jag noterar också med tillfredsställelse att de borgerliga partierna
              har ökat finansieringen av en vårdgaranti. Det tycker jag är bra
              när jag tittar bakåt i budgeten.
            </seg>
            <seg n="37b07024">
              Däremot menar jag att det är viktigt att man gör detta i dialog
              med Landstingsförbundet så att vi inte lovar patienter att detta
              träder i kraft den 1 januari och sedan inte kan genomföra det
              praktiskt. Därför står det den 1 november i budgeten. Det tycker
              jag är ett seriöst sätt att jobba på som politiker.
            </seg>
            <seg n="b1875e1d">
              Jag har också tittat på helheten i det kristdemokratiska förslaget
              och konstaterar att Kristdemokraterna, till skillnad från andra
              borgerliga partier, inte skär i välfärdssystemen i någon större
              utsträckning.
            </seg>
            <seg n="97fbcd60">
              Kristdemokraterna finansierar sina förslag med engångsförsäljningar
              på i storleksordningen 60 miljarder. Min fråga till Chatrine Pålsson
              blir: Vad gör ni nästa år? Man kan ju bara äta matsäcken en gång,
              sedan är matsäcken slut. Hur ser den långsiktiga finansieringen
              ut när hela budgeten bygger på engångsförsäljningar av statliga
              företag, verk och egendomar på 60 miljarder?
            </seg>
          </u>
          <note type="speaker" n="2bef24db">
            Anf. 12 CHATRINE PÅLSSON (kd) replik:
          </note>
          <u who="Q4973700" xml:id="i-fb74145988d1bad7-2" n="04c0f823">
            <seg n="f58dd16a">
              Fru talman! Det är ju inte så att Kristdemokraternas hela budget
              står och faller med försäljningar. I likhet med regeringspartiet
              och Vänsterpartiet är vi väldigt måna om både att ha långsiktighet
              och att lägga våra förslag årsvis.
            </seg>
            <seg n="f3016e2b">
              Samtidigt är det dock så att om vi inte får i gång tillväxten
              i landet, om vi inte får i gång rehabilitering och så vidare det
              är ju därför vi har lagt fram så stora förslag lär vi icke klara
              av vår situation.
            </seg>
            <seg n="ff99d725">
              Vi har erbjudit och inbjudit till diskussioner mellan partierna
              om vårdens långsiktiga finansiering. Vi tror att det är en viktig
              fråga.
            </seg>
            <seg n="4d78e581">
              När det gäller vårdgarantin måste ändå Ingrid Burman som är en
              klok person oftast förstå att vi är lite otåliga. Vi har hört
              de här löftena år efter år, månad efter månad. Man tycker och
              man tycker. Det är klart att vi då också vill se att det blir
              verklighet, och det vill även medborgarna.
            </seg>
            <seg n="5d8266ac">
              Vi tror nämligen att det här också är en etisk fråga. Människor
              ska inte i onödan behöva gå och vänta med ångest, smärtor och
              oro utan ska snabbt få hjälp, komma i gång med jobbet och så vidare
              eftersom frågan är så prioriterad.
            </seg>
            <seg n="a5ce5ae0">
              Det ska bli jättespännande att se vad det nu är som ska bli så
              bra. Jag hälsar det välkommet. Jag är glad för det. Det är ingenting
              som jag på något sätt ska misskreditera. Men låt se att det blir
              verklighet och inte bara ord, Ingrid Burman! Då ska jag applådera.
            </seg>
          </u>
          <note type="speaker" n="65d566e0">
            Anf. 13 KENNETH JOHANSSON (c):
          </note>
          <u who="Q5886752" xml:id="i-468bb86d2f3a622b-0" n="357e6660">
            <seg n="53d52cc4">
              Fru talman! Välfärd, att färdas väl genom livet, är väldigt viktigt.
              I många fall får vi fin hjälp när vi blir gamla och sjuka, men
              vi vet också att det finns stora brister i välfärden. Psykiskt
              sjuka, hemlösa, missbrukare, kvinnor som utsätts för våld och
              så vidare för dem som bäst behöver den är ofta tryggheten tunnast.
            </seg>
            <seg n="cfd07614">
              Ska vi långsiktigt klara välfärden måste vi klara tillväxten.
              Välfärdens kostnader måste anpassas till näringslivets bärkraft.
              Nu har vi, och då pratar jag om statens samlade budget, spenderbyxorna
              på, trots att vi går back i år och nästa år och fortsätter att
              låna i högkonjunktur. Min far sade: Pojk, tjäna ihop pengarna
              först och handla sedan! Det rådet är långsiktigt säkrare. Välfärd
              på kredit håller inte långsiktigt.
            </seg>
            <seg n="a42fd548">
              Vi måste släppa fram entreprenörskapet generellt men även inom
              välfärdssektorn. Mångfald är bättre än enfald. Det krävs nytänkande
              och ett tillåtande klimat. Vi ska självfallet inte förbjuda vård
              när olyckliga människor står i vårdköer, har ont och behöver hjälp.
              Stopplagsplanerna ska till papperskorgen.
            </seg>
            <seg n="3877522b">
              Vi behöver strukturella åtgärder. Någonting är onekligen fel
              när Sverige har råd med 170 miljarder i inkomstersättningar men
              inte att satsa nödvändiga resurser på rehabilitering och att korta
              vårdköerna. Vi behöver en helhetssyn på människan och hälsan.
              Vi behöver byta fokus mot en mer förebyggande hälso- och sjukvård
              där folkhälsoarbetet, egenvården och närvården stärks, där individens
              och de anhörigas inflytande och delaktighet förbättras och där
              en välfungerande vårdkedja skapas. Vi behöver en nationell vårdgaranti.
              Vi behöver minska vårdköerna, erbjuda attraktiva arbetsmiljöer
              och långsiktigt säkra personalförsörjningen.
            </seg>
            <seg n="078e3e1b">
              Även om landsting och kommuner nu visar en något ljusare ekonomisk
              situation för 2005 och 2006 ser vi i prognoserna att det åren
              därefter riskerar att bli kärvare igen. Det allra viktigaste för
              kommuner och landsting är att vi skapar långsiktiga och stabila
              spelregler där det kommunala självstyret faktiskt betyder någonting.
              Vi behöver också bredda vårdsektorns resursbas.
            </seg>
            <seg n="106d2450">
              Den bästa välfärdspolitiken är inte den som ger de allra högsta
              bidragen utan den som ger människor chansen att lösa sina problem
              och försörja sig genom eget arbete. Och inte minst viktigt: När
              vi behöver skyddsnätet får inte maskorna vara för stora, vilket
              de är i dag. Kvinnovåldet är ett exempel där åtgärder är helt
              nödvändiga. Det hoppas och tror jag att vi kan vara eniga kring.
            </seg>
            <seg n="7f3bdaff">
              Vänsterpartiet och Ingrid Burman talar med varmt hjärta när det
              gäller utsatta grupper, och jag tror på er vilja. Men Ingrid Burman
              brukar ofta glömma att det faktiskt är hon som har ansvaret. Vänsterpartiet
              har faktiskt ett stort ansvar för att det ser ut som det gör i
              dag. Det tycker jag att hon skulle vara ärlig och peka på. Hon
              borde vara beredd att ta det ansvaret, peka på åtgärderna och
              inte skylla på andra. Man ska ta ansvar och visa på sina åtgärder.
            </seg>
            <seg n="47b7c037">
              Fru talman! Centerpartiet har presenterat ett budgetalternativ
              för ett friskare, företagsammare och grönare Sverige. För utgiftsområde
              9 erinrar jag om att Centerpartiet i högsta grad medverkat till
              att vården och omsorgen nu får mer resurser.
            </seg>
            <seg n="d253eb9e">
              Vi står inte bakom budgeten utan redovisar våra alternativa synpunkter
              i ett särskilt yttrande. Jag tänkte något kommentera dessa.
            </seg>
            <seg n="1d35e39e">
              För det första är det egna beteendet och den personliga situationen
              minst lika viktiga för människors hälsa som de insatser sjukvården
              kan erbjuda. Folkhälsoarbetet behöver uppvärderas. Centerpartiet
              föreslår här 200 miljoner kronor utöver regeringens förslag för
              nästa år och även åren framöver. Vi pekar framför allt på insatserna
              mot alkoholen, som behöver intensifieras. Vi behöver introducera
              rökförbudet och satsa betydligt mer på tobaksförebyggande insatser.
              Vi vill även satsa på att utveckla den gröna dimensionen i rehabilitering
              och förebyggande arbete.
            </seg>
            <seg n="04dfad80">
              För det andra vill Centerpartiet stärka medborgarnas tillgänglighet
              till vården. Vi föreslår ånyo den nationella vårdgarantin, som
              är gemensam för de borgerliga partierna. Vi avsätter 2 miljarder
              för 2006 och 1 miljard för 2007.
            </seg>
            <seg n="f5df1e0c">
              För det tredje behöver IT-satsningarna inom vården tillföras
              mer kraft. Vi föreslår 40 miljoner kronor för nästa år för att
              påskynda ett fungerande hälsonät. Det bidrar till att vi kan ha
              en decentraliserad hälso- och sjukvård och en fungerande närvård,
              något vi från Centerpartiets sida vill ha i hela landet.
            </seg>
            <seg n="5278ae0f">
              För det fjärde föreslår Centerpartiet ett nationellt center för
              komplementär medicin. Centret ska ägna sig åt värdering av olika
              behandlingsmetoders effektivitet samt fungera som bas för att
              sprida information och kunskap om verksamma komplementära behandlingsmetoder
              till bland annat sjukvårdshuvudmännen. Vi föreslår 10 miljoner
              kronor per år till centret. Här har vi samma förslag som också
              Moderaterna lägger fram.
            </seg>
            <seg n="b11d5e4a">
              För det femte är föräldragrupper viktiga i det förebyggande arbetet
              att träffas regelbundet, byta erfarenheter, ta del av information
              och på det sättet stärka de sociala nätverken kring föräldraskapet.
              Vi har många fina exempel. Leksands kommun rekommenderas till
              studiebesök. Vi föreslår 10 miljoner kronor för att utveckla föräldrastödet.
            </seg>
            <seg n="65bede2a">
              För det sjätte föreslår vi ytterligare 10 miljoner kronor per
              år till handikapporganisationerna.
            </seg>
            <seg n="88b2c7c7">
              För det sjunde vill vi stödja frivilligorganisationer och volontärverksamhet
              och föreslår 5 miljoner kronor för 2005.
            </seg>
            <seg n="d7db8bb8">
              För det åttonde vill vi göra administrativa besparingar på sammanlagt
              kring 64 miljoner kronor för nästa år.
            </seg>
            <seg n="7a5cf4e7">
              Vi har ansträngt oss efter bästa förmåga för att få en förebyggande
              profil på våra alternativa förslag. Jag skulle vara väldigt intresserad
              av att höra vad Vänsterpartiet och Ingrid Burman tycker om det.
              Kan vi inte få ett litet erkännande om att vi har en satsning
              på det förebyggande från Ingrid Burmans sida?
            </seg>
            <seg n="dbd8345c">
              Avslutningsvis, fru talman, är det inte ofta som jag får en enskild
              motion tillstyrkt. Det får jag i dag, i likhet med två av mina
              kolleger på dalabänken. Det rör sig om Pion, Patientinformation
              online, en IT-tjänst som utvecklats av sjukhusbibliotek och som
              är det mest omfattande sökverktyget för patientinformation på
              svenska. Nu ska regeringen åtminstone överväga ett nationellt
              stöd till Pion. Det är alltid en början. Övriga tillkännagivanden
              är vi överens om, och det tycker jag är bra.
            </seg>
            <seg n="afc56d48">
              Det allra sista, fru talman, är att Assistanskommittén, som översynen
              av LASS har döpt sig till, är i gång och arbetar. Det är bra.
              I reservation 12, som jag yrkar bifall till, framgår det att vi
              vill ha ett tilläggsdirektiv till utredningen för att undersöka
              ett statligt kostnadsansvar för LASS. Det hoppas jag så småningom
              kommer.
            </seg>
            <seg n="aec3e29a">
              Jag står självfallet bakom övriga reservationer där Centerpartiet
              förekommer.
            </seg>
          </u>
          <note type="speaker" n="08d35e12">
            Anf. 14 INGRID BURMAN (v) replik:
          </note>
          <u who="Q4941267" xml:id="i-a25875d937306f06-5" n="82c942dd">
            <seg n="bb9d7482">
              Fru talman! Det är trevligt att bli apostroferad så ofta i en
              debatt. Man får som sagt anledning att begära replik.
            </seg>
            <seg n="84ccb9ff">
              Kenneth Johansson! Vänsterpartiet tar ansvar. Jag tar ansvar.
              En budget består av kompromisser. Jag vet att regeringspartiet
              kompromissar, och de är inte alltid nöjda. Miljöpartiet kompromissar,
              och de är inte alltid nöjda. Vänsterpartiet kompromissar, och
              vi är inte alltid nöjda. Men helheten är bra.
            </seg>
            <seg n="70ecf7f0">
              Helheten är bra därför att vi förmår att satsa utan att skära
              ned på arbetslösa och sjuka. Vi förmår att behålla ett perspektiv
              med den generella välfärden som bär upp kvinnor och människor
              som under perioder står utanför arbetsmarknaden. Det finns hur
              mycket forskning som helst som visar vad just ett generellt tänkande
              innebär.
            </seg>
            <seg n="dfcf5768">
              Däremot har Vänsterpartiet, precis som alla andra partier, en
              otålighet att driva politiken framåt. Det innebär också att vi
              tar andra initiativ för att förhoppningsvis sedan sy ihop en kompromiss
              vid nästa budgetförhandling.
            </seg>
            <seg n="463587a9">
              Ett sådant initiativ är just att vi menar att staten behöver
              ta ett finansiellt ansvar när det gäller kvinnojourer. Vi vet
              hur det ser ut över landet. Det har sagts att kvinnor får väl
              ta ansvar för mäns våld mot kvinnor då, och sedan finansieras
              det ibland med lite småpengar i kommuner och ibland inte alls.
            </seg>
            <seg n="2b71fdba">
              Tyvärr har inte Centerpartiet ställt sig bakom den reservationen.
              Min fråga till Kenneth Johansson är: Hur ser Centerpartiet på
              ett statligt finansiellt ansvar för kvinnojourerna?
            </seg>
          </u>
          <note type="speaker" n="520dd176">
            Anf. 15 KENNETH JOHANSSON (c) replik:
          </note>
          <u who="Q5886752" xml:id="i-468bb86d2f3a622b-1" n="357e6660">
            <seg n="d041e4c4">
              Fru talman! Skillnaden mellan Ingrid Burman och mig är att Ingrid
              Burman sitter och rör i grytorna medan jag är en enkel tjänare
              i Herrens hage. Jag ställer frågor och bildar opinion, och Ingrid
              Burman beslutar och bestämmer. Det är skillnaden. Det är skillnaden
              mellan att vara i majoritet och att vara i opposition.
            </seg>
            <seg n="f6574be1">
              Helheten är bra, säger Ingrid Burman. Jag vet inte om jag delar
              uppfattningen att helheten är bra när man ser alla dessa psykiskt
              sjuka som finns runtom i samhället, som lever ett ovärdigt liv
              och som mår dåligt, när man ser missbrukare fara illa antalet
              befaras öka av den alltmer ökande alkoholkonsumtionen när man
              ser de hemlösa, uppåt 10 000, varav hälften i Helsingforss stad.
              Är helheten bra när man ser att antalet fattiga barn till och
              med ökar, att klyftorna ökar, Ingrid Burman? Helheten är bra.
              För mig rimmar det verkligen illa. Det är en bakvänd fördelningspolitik
              som Ingrid Burman är ansvarig för, och hon ska inte komma ur det
              ansvaret, trots att det finns ett varmt hjärta.
            </seg>
            <seg n="af77ae05">
              När det sedan gäller kvinnojourer är det ett område som jag ser
              som betydligt större än kvinnojourer i sig. Det är ett helt paket
              av åtgärder som krävs. Det handlar om skärpt lagstiftning, och
              det handlar om att vi ska ge ett ökat stöd till kvinnojourer och
              brottsofferjourer. Det är vi eniga om. Formen kan vi diskutera.
              Det handlar om förebyggande insatser. Det handlar om mäns och
              pojkars attityder. Det handlar om kvinnors rätt att säga ja eller
              nej till sex. Det handlar om att vi som förebilder måste ta vårt
              ansvar i den roll som vi har. Men att säga att helheten är bra
              i den situation som vi har i dag tycker jag var magstarkt.
            </seg>
          </u>
          <note type="speaker" n="b3a96db0">
            Anf. 16 INGRID BURMAN (v) replik:
          </note>
          <u who="Q4941267" xml:id="i-a25875d937306f06-6" n="82c942dd">
            <seg n="fb098da9">
              Fru talman! Låt mig först konstatera att Centerpartiet inte vill
              att vi ska ha en statlig finansiering av kvinnojourerna. Det var
              vad Kenneth Johansson sade. Jag delar Kenneth Johanssons uppfattning
              när det gäller andra delar. Vi har mycket mer att göra än enbart
              den delen. Men Centerpartiet tycker inte det. Då vet vi det.
            </seg>
            <seg n="0bdea494">
              Är helheten bra eller inte? Jag sade att vi måste fortsätta att
              arbeta, och vi ska göra det med den generella välfärden som grund.
              Helheten är bra jämfört med alternativen. Alternativen är till
              exempel Centerpartiets politik som handlar om besparingar när
              det gäller ekonomisk trygghet vid sjukdom och handikapp på 8,4
              miljarder, när det gäller arbetsmarknad på 19 miljarder, varav
              bidrag till arbetslöshetsersättning och aktivitetsstöd är 16,8
              miljarder, och köp av arbetsmarknadsutbildning på 2,2 miljarder.
              Det är klart att helheten är om inte bra så i alla fall bättre
              i den budget som nu presenteras. Glöm inte bort att om Centerpartiet
              kommer till makten ska Kenneth Johansson också kompromissa med
              sjukersättningsnivåer på, vad är det, 65 %.
            </seg>
            <seg n="0bc7ad45">
              Kenneth Johansson har fel när han talar om de fattiga barnen.
              Det är ett jättebekymmer. Det ska vi fortsätta arbeta med och
              en arbetsgrupp är tillsatt. Men antalet individer har minskat
              sedan den här konstellationen tillträdde. Däremot har klyftorna
              mellan de som har det sämst ställt och övriga ökat. Men antalet
              minskar, och det är viktigt att säga. Och det arbetet är viktigt
              att fortsätta.
            </seg>
            <seg n="eb97835c">
              Sedan ska jag säga att det är svårt att förstå sig på Centerpartiet.
              Ena dagen klagar man på att kommunerna inte använt det statliga
              stöd som skulle gå till psykiatrisk verksamhet. Nästa dag säger
              man att staten har för stort inflytande över kommuner och föreslår
              en skattemodell som omöjliggör att riksdagen förverkligar sina
              ambitioner på det vardagspolitiska fältet. Då undrar jag: Vilken
              är Centerpartiets linje egentligen?
            </seg>
          </u>
          <note type="speaker" n="c1da3360">
            Anf. 17 KENNETH JOHANSSON (c) replik:
          </note>
          <u who="Q5886752" xml:id="i-468bb86d2f3a622b-2" n="357e6660">
            <seg n="0ceae058">
              Fru talman! Skillnaden när vi pratar om en helhetssyn är att
              vi pratar om att vi totalt sett vill stärka individen, att vi
              vill ge människan möjlighet att växa, att vi vill ge människan
              möjlighet att ta sitt ansvar och att vi vill att människan ska
              få en chans att komma ur ett bidragsberoende. Vi har 1,1 miljoner
              människor som försörjer sig på bidrag. Det borde vara en politik
              som vi kunde enas om, att vi skulle få människor att klara sig
              själva, att kunna försörja sig. Men där har vi tydligen en skillnad
              i synsätt.
            </seg>
            <seg n="9a5f9295">
              Jag vill att man genom arbete eller studier ska ha möjlighet
              att försörja sig själv. Jag vill satsa på företagande. Jag vill
              satsa på ett fungerande näringsliv som gör att det är bättre att
              få gå till sitt jobb än att tvingas gå till socialen och få bidrag.
              Det är en skillnad i effekterna av Ingrid Burmans politik och
              Centerpartiets politik.
            </seg>
            <seg n="0a5790bd">
              När det gäller att arbeta mot mäns våld mot kvinnor tar Ingrid
              Burman ut en liten del. Jag pekade på en helhet, alltifrån lagstiftning
              till attityder, kvinnojourer och brottsofferjourer. Vi har inte
              på något sätt låst oss för hur man ska finansiera det. Vi har
              en allmän syn som innebär att vi har förtroende för att kommuner
              via den kommunala påsen med stöd och uppmuntran själva kan fatta
              de beslut som krävs. Jag trodde att vi var ganska överens om att
              vi i ett tillkännagivande nu indirekt uppmanar kommunerna att
              ta fram kommunala handlingsplaner för våldsutsatta kvinnor. Det
              kan vara ett steg i rätt riktning.
            </seg>
            <seg n="073ecb27">
              När det sedan gäller kommunernas ekonomi och skattemodellen är
              den samlade bilden av Centerpartiets skatteförslag att vi stärker
              skattebasen för kommunerna. Vi värnar en utjämning mellan kommunerna.
              På det viset ger vi lika villkor för den lokala nivån att ta sitt
              ansvar.
            </seg>
          </u>
          <note type="speaker" n="ef1469f1">
            Anf. 18 JAN LINDHOLM (mp):
          </note>
          <u who="Q5956750" xml:id="i-22fc1ae316c20ca3-0" n="8d27e7dd">
            <seg n="31c7a717">
              Fru talman! Hälso- och sjukvården är en omistlig del av välfärden.
              Människor måste kunna känna trygghet i att samhället bistår dem
              som behöver vård. Sjukvården ska därför vara offentligt och solidariskt
              finansierad. Vården ska också hålla den höga kvalitet vi alla
              förväntar oss, den ska minska medikaliseringen och stötta det
              friska hos varje individ.
            </seg>
            <seg n="5370f3d5">
              Grunden inom äldreomsorgen måste vara att ta till vara det friska
              så länge som möjligt och sätta individens egna funktioner och
              färdigheter först. Det är viktigt att vi planerar för att möta
              en växande grupp äldre och deras behov. Att bo kvar i eget boende
              är en allt vanligare önskan, och det måste därför i större utsträckning
              vara möjligt men självklart inte ske på bekostnad av trygghet
              och medicinsk säkerhet. Kompetensen vid de anpassade institutionsboendeformerna
              blir en allt viktigare fråga, och fler specialiseringar blir nödvändiga.
              Bara inom demensområdet finns behov av flera olika former av vård
              och boende.
            </seg>
            <seg n="06446190">
              Ett ökat stöd till anhörigvårdare är nödvändigt för att deras
              viktiga insatser ska fungera bra inte minst för att de anhöriga
              ska orka.
            </seg>
            <seg n="52596d68">
              För de funktionshindrade finns det ständigt mer att göra. Den
              ökade satsningen på bilstödet är ett exempel på ett område där
              behoven har varit betydligt större än resurserna. Nu ökar vi anslaget
              för att komma i fatt en bit.
            </seg>
            <seg n="3fd990bc">
              Jag ser mycket positivt på den fortsatta satsningen på funktionen
              personligt ombud för personer med psykiska funktionshinder. Den
              funktionen har fått ett bra genomslag i kommunerna och innebär
              både ökad säkerhet och livskvalitet.
            </seg>
            <seg n="0ff9a4b1">
              Det är viktigt att samtliga handikapporganisationer och deras
              medlemmar kan delta i det demokratiska samtalet. De problem som
              dessa grupper och deras föreningar drabbats av på grund av förändringarna
              i bidragssystemen hoppas jag att regeringen nu löser. Det är ju
              ett enigt utskott som i betänkandet gör ett tillkännagivande om
              att effekterna måste analyseras innan man går vidare med förändringen
              av bidragssystemet. Det är främst merkostnadsbidraget, de multihandikappade
              och de psykiskt funktionshindrade jag tänker på. Men jag är säker
              på att regeringen lyssnar på ett enigt utskott i den frågan.
            </seg>
            <seg n="711eddf9">
              Fru talman! Socialutskottets betänkande SoU1 Utgiftsområde 9
              behandlar regeringens förslag till budget, 140 motioner, en framställning
              från Riksrevisionen samt en skrivelse från regeringen i en avgiftsfråga.
              Det är ett ganska omfattande material. Jag blev ganska överraskad
              när det slutliga dokumentet inte blev tjockare. Det här är också
              det första betänkandet som jag har deltagit i att lotsa fram som
              riksdagsledamot och ledamot i socialutskottet. Därför känns det
              både viktigt och spännande.
            </seg>
            <seg n="f075f89b">
              Det är många avvägningar som ska göras och många intressen där
              självklart inte alla kan få allt de skulle behöva. Det är vård,
              omsorg, tandvård, psykiatri, äldre, barn, folkhälsa, funktionshindrade,
              genusfrågor, socialtjänst i kommunerna och mycket mera. Sedan
              är det alla intresseorganisationerna inom de områdena som självklart
              inte heller alltid kan bli helt nöjda. Jag tycker ändå att utskottet
              har lyckats över förväntan att hantera dessa frågor, och jag instämmer
              i att betänkandet till allra största delen är bra. Jag yrkar därför
              bifall till det mesta. Jag återkommer senare till de avvikande
              meningar jag har.
            </seg>
            <seg n="b312bc81">
              Som redan framgått av debatten finns det många olika åsikter
              i en del av frågorna som behandlas i betänkandet. Jag ska uppehålla
              mig bara vid de detaljer som jag tycker särskilt förtjänar att
              kommenteras ur ett grönt perspektiv.
            </seg>
            <seg n="67a10a17">
              Det är glädjande att utskottet gör ett tillkännagivande att regeringen
              bör tillse att patientinformationssystemet Pion får ett nationellt
              stöd. Det är en viktig utveckling för både personal och patienter.
              Tillgänglighet till information är en viktig säkerhetsfråga. I
              ett grönt samhälle ska systemen självklart stödja den enskildes
              vilja och förmåga, såväl inom yrkeslivet som inom privatlivet,
              att ta både ansvar och fatta egna beslut.
            </seg>
            <seg n="f6d33869">
              De tredje och fjärde tillkännagivandena som utskottet gör uppfattar
              jag egentligen inte som särskilt positiva men nödvändiga. Det
              är självklart inte önskvärt eller bra att riksdagens tidigare
              tillkännagivanden inte har föranlett rimliga reaktioner från regeringen.
              Det är nu bara att hoppas att regeringen tar sig samman och lämnar
              en rapport om anhörigstödets framtid samt att uppföljningen av
              propositionen Kvinnofrid snart blir av. En grön regering lyssnar
              naturligtvis till det folkvalda parlamentet.
            </seg>
            <seg n="35940a52">
              Extra glad är jag däremot över att vi i Miljöpartiet har fått
              in ett synligt anslag till Rett Center i Östersund. Det är många
              små poster som lätt hamnar i kläm när det stora budgetpusslet
              ska läggas. Det krävdes ett ihärdigt bevakande från våra förhandlare
              på just den lilla posten för att den inte skulle tappas bort.
              Därför känns det lite grann som en personlig seger.
            </seg>
            <seg n="2299dc91">
              Anslaget 14:1, Insatser mot aids, föreslås ökas med 6 miljoner.
              Underlaget till utökningen i budgeten är en skrivning från Miljöpartiet
              om ett fast anslag till RFSL på precis den summan. Man kan inte
              hitta anslaget specificerat i regeringens budgetförslag, och utskottet
              har valt att inte kommentera frågan. Jag utgår dock från att regleringsbrevet
              till Statens folkhälsoinstitut blir tydligt på den punkten. Vi
              har gjort en uppgörelse om detta, och ingen har ifrågasatt det
              enda motivet som finns till anslagsökningen. En grön regering
              håller ingångna avtal.
            </seg>
            <seg n="29995361">
              Det finns också flera motioner som pekar på en ojämlik behandling
              av organisationer när det gäller bidrag för arbete med hivprevention.
              Att de organisationer som numera brukar sammanfattas under begreppet
              HBT-organisationer ges en styvmoderlig behandling står uppenbarligen
              utom allt tvivel. Jag tror tyvärr att det förhållandet bidrar
              till att de medel som anslås för hivprevention inte får optimal
              effekt. Vi från Miljöpartiet har verkat för att formerna för bidrag
              till frivilligorganisationerna ska förändras eftersom vi ser att
              de kan bli både effektivare och rättvisare. Den nuvarande modellen
              där medel slussas exempelvis via Statens folkhälsoinstitut är
              inte särskilt bra för det området.
            </seg>
            <seg n="f67f06c4">
              Jag vill därför här passa på att yrka bifall till reservation
              nr 4 där Miljöpartiet har en motion och medverkar i ytterligare
              en där kritiken konkretiseras mer mot den nuvarande bidragshanteringen
              för medel för hivprevention.
            </seg>
            <seg n="878e6a2b">
              Visst är det bra att staten satsar på förebyggande insatser mot
              alkohol, narkotika och tobaksbruk. Det är bra att kommuner och
              landsting också gör det. Men, fru talman, jag måste ändå passa
              på när jag har chansen här att säga att jag blev väldigt paff
              när jag under ett av mina första möten i socialutskottet insåg
              att den fråga som antagligen har störst betydelse när det gäller
              sjukvården och den sociala sektorns behovsbild och totala kostnad,
              nämligen reglerna för alkoholens tillgänglighet, inte är en fråga
              för socialutskottet. Att införselnivåerna, som otvivelaktigt är
              den enda åtgärd som i praktiken kan påverka den del av hälsotillståndet
              i landet och alla de sociala problem som direkt har koppling till
              nivån på alkoholkonsumtionen, nästan enbart hanteras som en skattefråga
              eller som juridiska konflikter med EU är för mig totalt obegripligt.
              Självklart borde Sverige inte ens antyda att den frågan kan vara
              något annat än en folkhälsofråga. En grön regering skulle inte
              tveka att ta strid för folkhälsan.
            </seg>
            <seg n="26d09eff">
              Jag ska även yrka bifall till reservation nr 22, som behandlar
              finansieringen av Läkemedelsverket. Det är också en fråga som
              kan få stor statsfinansiell betydelse. I dag finansieras Läkemedelsverket
              nästan uteslutande via läkemedelsbolagen. Det är till och med
              så olyckligt att verket får större intäkter ju mer läkemedel som
              säljs. Alla inser självklart att ett sådant intresse inte är förenligt
              med verkets uppgift. Sverige är också ganska ensamt om en sådan
              konstruktion.
            </seg>
            <seg n="f5a793eb">
              Detta leder även till att andra metoder att uppnå hälsa, som
              exempelvis rätt kost och motion, naturpreparat med mera, blir
              lägre prioriterade metoder. Läkemedelsverkets motsvarighet i USA,
              FDA, som inte har samma ekonomiska beroendeställning till industrin,
              rekommenderar i betydande utsträckning naturkost och naturpreparat
              som alternativ till medicinering.
            </seg>
            <seg n="a44c2e85">
              Den här frågan är mycket aktuell, inte minst på grund av den
              stora ökningen av konsumtion av antidepressiva läkemedel. Mest
              skrämmande är förskrivningen av sådana preparat till barn och
              ungdomar. Om det svenska läkemedelsverket hade varit lika oberoende
              från läkemedelsindustrin som dess motsvarigheter i många andra
              länder hade vi förmodligen haft en betydligt lägre läkemedelskonsumtion
              i Sverige och ett större inslag av andra hälsostärkande metoder.
              I ett grönt samhälle lever man sunt och naturligt, vilket dramatiskt
              minskar behovet av medicinering.
            </seg>
            <seg n="3e537def">
              En offentlig finansiering av Läkemedelsverket skulle kunna lösas
              genom en beskattning av läkemedel. Det konsumtionsdrivande incitamentet
              hamnar då hos riksdagen i stället för hos Läkemedelsverket. Jag
              utgår från att riksdagen har större möjligheter att hantera en
              sådan frestelse än ett enskilt statligt verk har.
            </seg>
            <seg n="97fa86c1">
              Att en sådan lösning skulle kunna få stora statsfinansiella konsekvenser
              beror på att den övermedicinering som vi har i dag ger stora biverkningar
              och en sämre folkhälsa. Vi skulle alla klart vinna på en minskad
              medicinanvändning. Dessutom bidrar medicinresterna indirekt till
              ohälsa.
            </seg>
            <seg n="a68ac836">
              Förebygga, friskvård och folkhälsa måste vara ledorden. Varje
              sjukdag är i någon bemärkelse ett misslyckande, för den enskilde
              eller för samhället. Den medicinska utvecklingen går hela tiden
              framåt. Det innebär att gapet mellan vad som är möjligt att göra
              och de resurser som erfordras för att göra det hela tiden ökar.
              Om vård i de former som är möjliga även i framtiden ska kunna
              vara en lika rättighet för alla måste vi därför lyckas med att
              minska sjuktalen, eller öka frisktalet, om man så vill. Först
              då är det möjligt för vår ekonomi att klara av att praktisera
              alla de nya möjligheter som tekniken erbjuder.
            </seg>
            <seg n="5ff293e4">
              Avslutningsvis, fru talman, är gruppen hemlösa tyvärr några som
              ofta hamnar mellan olika stolar. Staten skulle behöva utveckla
              stödet till kommunerna för att de på ett bättre sätt ska kunna
              hantera de problem som de hemlösa har. Även vi i Miljöpartiet
              anser att alla har rätt till en bostad. Vi vill därför särskilt
              påpeka vikten av att utskottets femte tillkännagivande tas på
              allvar av regeringen.
            </seg>
            <seg n="e4d82233">
              Med dessa kommentarer står jag självfallet bakom Miljöpartiets
              motioner, och jag yrkar bifall till reservationerna 4 och 22.
            </seg>
            <seg n="121d66ae">
              I övrigt uppfattar jag betänkandet som väl avvägt mot alla de
              önskemål som finns redovisade men som inte till hundra procent
              kan tillfredsställas. Utifrån det yrkar jag bifall till förslaget
              i betänkandet.
            </seg>
            <seg n="b76346bb">
              För övrigt anser jag, som vanligt, att Banverket snarast möjligt
              ska bygga dubbelspår mellan Falun och Borlänge.
            </seg>
          </u>
          <note type="speaker" n="6b66000c">
            Anf. 19 CHATRINE PÅLSSON (kd) replik:
          </note>
          <u who="Q4973700" xml:id="i-fb74145988d1bad7-3" n="04c0f823">
            <seg n="61e3b1a1">
              Fru talman! Jag vill gärna hälsa Jan Lindholm välkommen till
              den första stora och viktiga debatten inom de här områdena.
            </seg>
            <seg n="f3910ef9">
              Jag har tre frågor som jag vill ställa. När det gäller anhörigvården
              delar jag helt de synpunkter som Jan Lindholm framför, men jag
              måste fråga: Varför kunde inte Jan Lindholm ansluta sig till Kristdemokraternas
              förslag om 100 miljoner extra utöver regeringens budget för stimulansbidrag
              till anhörigvården? Det skulle ha varit ett sätt att visa att
              man menar någonting med det.
            </seg>
            <seg n="4f79721b">
              Den andra frågan gäller den förebyggande vården, som jag känner
              att de gröna prioriterar. Kristdemokraterna har i sin budget föreslagit
              att de landsting som vill ska kunna kalla alla 40-åringar, män
              och kvinnor, till en hälsokontroll när man är mitt i livet för
              att diskutera hälsa, livsstil, stressfenomen och så vidare. Det
              skulle vara ett sätt att förebygga. Tycker Jan Lindholm att det
              vore en bra prioriterad åtgärd för staten att visa att det förebyggande
              arbetet är viktigt?
            </seg>
            <seg n="d8015908">
              Min tredje fråga gäller alkoholen. Kommer Miljöpartiet att acceptera
              en skattesänkning på alkohol? Ställer Miljöpartiet upp på Kristdemokraternas
              förslag om en begränsad införselkvot, för att råda bot på ett
              av samhällets allra största problem, nämligen alkoholmissbruket?
              Miljöpartiet är ju en viktig part i regeringen, och därför vill
              jag ställa frågorna.
            </seg>
          </u>
          <note type="speaker" n="f5598075">
            Anf. 20 JAN LINDHOLM (mp) replik:
          </note>
          <u who="Q5956750" xml:id="i-22fc1ae316c20ca3-1" n="8d27e7dd">
            <seg n="a5b927bf">
              Fru talman! Jag kände inte till att Kristdemokraterna var för
              en sänkt införselkvot. Jag trodde att vi i Miljöpartiet var ensamma
              om att driva den frågan. Vi har väldigt tydligt signalerat att
              vi anser att de införselkvoter som rådde innan Sverige gick med
              i EU bör återinföras. Vi har tagit ganska mycket stryk för det.
            </seg>
            <seg n="f4dc47ae">
              Det är naturligtvis en svår fråga, där alla juridiska kompetenser
              på området hävdar att det här inte är möjligt. Man målar upp ett
              skräckscenario på olika sätt, med jättelika magasin vid gränserna
              där Tullverket skulle bli skyldigt att magasinera all den alkohol
              som medborgarna tar med sig i väntan på att EG-domstolen ska döma
              i frågan. Sedan får vi så småningom se om vi får rätt eller fel
              om ett antal år.
            </seg>
            <seg n="18af35b7">
              Oavsett dessa hotbilder menar vi att en sådan här process beräknas
              ta cirka tre år. Som jag sade finns det ingen anledning att signalera
              att detta är något annat än en folkhälsofråga. Den striden är
              vi beredda att ta, och ni är välkomna på den fronten.
            </seg>
            <seg n="a19b50bc">
              När det gäller beskattningen är vi självfallet inte några tillskyndare
              av en sänkt alkoholskatt. Vi säger klart och tydligt att det för
              vår del inte har någon betydelse var man köper sin alkohol, utan
              det viktiga är att få ned totalkonsumtionen. Vi kan inte se att
              den strävan som regeringen i dag har att försöka få tillbaka kunderna
              till Systembolaget skulle betyda någonting för folkhälsan.
            </seg>
          </u>
          <note type="speaker" n="e477c998">
            Anf. 21 CHATRINE PÅLSSON (kd) replik:
          </note>
          <u who="Q4973700" xml:id="i-fb74145988d1bad7-4" n="04c0f823">
            <seg n="74c55051">
              Fru talman! När det gäller införselkvoter är det bra att vi är
              överens. Kristdemokraterna har också haft den här åsikten, och
              ju fler vi är, desto bättre blir det.
            </seg>
            <seg n="50257dc8">
              Jag vill upprepa den fråga som Jan Lindholm inte hann svara på.
              Det gäller varför man inte ställde upp på de extra 100 miljonerna
              som en stimulans till anhörigvården. Man brukar säga att tre fjärdedelar
              av all äldrevård utförs av anhöriga, oftast helt oavlönat. För
              att man ska kunna få en stimulans till det arbetet och ge det
              stöd som behövs krävs det mera pengar.
            </seg>
            <seg n="4c836d9c">
              Den andra frågan gällde 40-åringarna, om Jan Lindholm tycker
              att det är en bra idé att riksdagen beslutar om ett projekt för
              att visa att man tycker att det är bättre att förebygga än att
              människor drabbas av ohälsa. Är det ett bra förslag?
            </seg>
          </u>
          <note type="speaker" n="a728bb9b">
            Anf. 22 JAN LINDHOLM (mp) replik:
          </note>
          <u who="Q5956750" xml:id="i-22fc1ae316c20ca3-2" n="8d27e7dd">
            <seg n="3d9e88e0">
              Fru talman! Jag kan inte detaljerna i kd:s förslag jag har inte
              läst in mig på dem.
            </seg>
            <seg n="adac621a">
              Jag försöker se det på det sättet att vi i Miljöpartiet deltar
              i ett samarbete mellan tre partier, och vi gör upp om saker och
              ting. Det finns massor med saker som vi skulle vilja genomföra,
              och det finns massor med önskemål från olika grupper, men vi får
              inte med alla saker. Det är en prioritering man gör. Det här har
              uppenbarligen, av olika skäl som jag ännu inte kan till fullo,
              hamnat utanför prioriteringsordningen.
            </seg>
            <seg n="d9f56495">
              Vi vill att kommuner och landsting ska kunna jobba mer förebyggande
              på olika sätt. Jag vet inte om de pengar som ni föreslår skulle
              vara mer fördelaktiga än de pengar som vi medverkar till att ge
              kommuner och landsting för att de ska kunna utveckla arbetet inom
              både förebyggande vård och socialtjänst. Jag kan inte svara mer
              än så på den frågan. Det är en prioriteringsfråga.
            </seg>
          </u>
          <note type="speaker" n="e283feb6">
            Anf. 23 KENNETH JOHANSSON (c) replik:
          </note>
          <u who="Q5886752" xml:id="i-468bb86d2f3a622b-3" n="357e6660">
            <seg n="46c88a67">
              Fru talman! Jan Lindholm säger att han blev paff när han kom
              till socialutskottet. Jag blev paff när jag hörde en del av vad
              Jan Lindholm sade. Först vill jag bara ge en upplysning. Vi är
              ganska många partier som tycker att man ska sänka införselkvoterna.
              Centerpartiet är ett parti som definitivt jobbar för det.
            </seg>
            <seg n="6743433d">
              Jag blir paff när jag noterar att Jan Lindholm som säger sig
              företräda gröna idéer inte ställer sig bakom de satsningar som
              Centerpartiet föreslår när det gäller förebyggande hälsovård,
              att förbättra folkhälsan och att jobba ännu mer intensivt för
              att motverka alkoholens skadeverkningar. Vi har anslagit 200 miljoner
              i vår budget utöver vad Jan Lindholm ställer sig bakom. Det skulle
              jag vilja ha en kommentar till.
            </seg>
            <seg n="3cadaba3">
              Jag blir också paff när jag märker att Jan Lindholm inte ställer
              sig bakom de förslag Centerpartiet har när det gäller att förstärka
              tobaksförebyggande insatser och att introducera lagstiftningen
              till restauranger och kaféer från den 1 juni 2005. Det är ytterst
              få resurser avsatta för att klara av det. Erfarenheter från andra
              länder visar att det behövs kompletterande insatser så att en
              bra reform får ett bra resultat. Varför ställer inte Jan Lindholm
              upp på det?
            </seg>
            <seg n="5a87990f">
              Jag blir paff när jag märker att Miljöpartiet inte ställer sig
              bakom ett nationellt centrum för komplementärmedicin. Två partier
              har gjort det. Ett av dem är Centerpartiet. Jag har hört i diskussionen
              att Miljöpartiet ibland säger att de jobbar för komplementärmedicin,
              men det visar sig ju inte i praktiken i detta arbete. Varför ställer
              sig inte Miljöpartiet bakom ett nationellt centrum för komplementärmedicin?
            </seg>
          </u>
          <note type="speaker" n="bf50d8a5">
            Anf. 24 JAN LINDHOLM (mp) replik:
          </note>
          <u who="Q5956750" xml:id="i-22fc1ae316c20ca3-3" n="8d27e7dd">
            <seg n="e4273d9b">
              Fru talman! Jag tror att de förslag som Kenneth Johansson nu
              räknade upp kostar pengar. Då kan jag bara svara att jag inte
              har de pengarna.
            </seg>
          </u>
          <note type="speaker" n="02331afc">
            Anf. 25 KENNETH JOHANSSON (c) replik:
          </note>
          <u who="Q5886752" xml:id="i-468bb86d2f3a622b-4" n="357e6660">
            <seg n="d8c6bf6b">
              Fru talman! Det var ett fylligt svar. Politik är att vilja. Politik
              är att prioritera. Om man är med i en majoritet kan man se om
              man lyckas få stöd för sina idéer eller inte. Jag konstaterar
              att med det svar som Jan Lindholm ger måste det vara ett misslyckande,
              åtminstone i delarna komplementärmedicin, alkoholarbete och tobaksarbete.
              Det är ett misslyckande. Jan Lindholm har inte pengarna. Då är
              det också ett svar.
            </seg>
          </u>
          <note type="speaker" n="b4e76679">
            Anf. 26 JAN LINDHOLM (mp) replik:
          </note>
          <u who="Q5956750" xml:id="i-22fc1ae316c20ca3-4" n="8d27e7dd">
            <seg n="5fdeff4d">
              Fru talman! Ja, det är ett svar. Vi tycker att den budget vi
              lägger fram är väl avvägd i de här frågorna. Vi har kommit så
              här långt i dag. Vi jobbar vidare.
            </seg>
          </u>
          <note type="speaker" n="d63cc09d">
            Anf. 27 Andre vice talman KERSTIN HEINEMANN (fp) replik:
          </note>
          <u who="unknown" xml:id="i-3977d97411fe66ba-1" n="6d9a780c">
            <seg n="5d4d35aa">
              Fru talman! Jag har två frågor till Jan Lindholm. Jag är glad
              att Jan Lindholm talade om anhörigstödet. Det är något som vi
              från Folkpartiet har jobbar med i jättemånga år här i riksdagen.
              Det blir mer och mer aktuellt. Majoriteten har sagt att man ska
              göra något åt det.
            </seg>
            <seg n="9133bb01">
              Det som jag är lite fundersam över är hur Miljöpartiet ser på
              anhörigstödet. Att vi har en reservation beror på att vi också
              vill ge de anhöriga en möjlighet att själva kunna bestämma vad
              det är för hjälp de behöver, inte bara bli hänvisade till att
              kommunen säger att de kan få avlastning en vecka eller lite då
              och då. Det kan finnas väldigt många olika behov hos anhöriga.
              Hur ser Jan Lindholm och Miljöpartiet på hur vi bäst ska hjälpa
              de anhöriga att klara av det viktiga arbete de utför?
            </seg>
            <seg n="171c8764">
              Jag har också en fråga när det gäller handikappområdet. Vi var
              samtliga i riksdagen överens om att vi skulle öka tillgängligheten
              för funktionshindrade. Målet var satt till 2010 när vi tog beslutet
              2001. Från Folkpartiet ser vi att det går alldeles för sakta.
              Vi är rädda för att man inte klarar av att nå målet. Sverige skulle
              få skämmas riktigt om vi fortfarande inte skulle kunna se till
              att människor har tillträde till offentliga lokaler, att skolbarn
              inte kan gå i den skola de gärna vill eftersom de inte kommer
              in i skolan på ett rimligt vis. Hur ser ni på det här? Tror ni
              att ni tillsammans med de övriga i majoriteten kommer att klara
              av målsättningen att få ett bättre och tillgängligare samhälle
              2010?
            </seg>
          </u>
          <note type="speaker" n="606ff416">
            Anf. 28 JAN LINDHOLM (mp) replik:
          </note>
          <u who="Q5956750" xml:id="i-22fc1ae316c20ca3-5" n="8d27e7dd">
            <seg n="4769b996">
              Fru talman! Jag vet inte hur det ser ut runtom i Sverige när
              det gäller försöken att klara kravet att offentliga lokaler ska
              vara tillgängliga för funktionshindrade till 2010. Jag har inte
              fört någon större diskussion om det. Jag känner inte heller till
              var olika partier står i den frågan. Där får jag svara utifrån
              min egen ganska personliga uppfattning. Jag vet inte hur förankrad
              den är i mitt parti.
            </seg>
            <seg n="6a2a9286">
              Jag anser inte att det här är en fråga där man ska tillföra särskilda
              medel. Jag tycker att frågan om tillgänglighet för funktionshindrade
              är en sak som varje verksamhetsansvarig själv är skyldig att se
              till. Jag anser att kommuner och landsting om de hyr lokaler av
              fastighetsägare och inte har egna lokaler ska skriva avtal om
              sådana saker. Det är upp till verksamheten att själv ta de kostnaderna
              fram till år 2010. Jag anser att alla statliga myndigheter och
              verk, kommuner och landsting bör ha en plan där man har avsatt
              medel för att klara det här fram till 2010. Då tar man sitt ansvar.
            </seg>
            <seg n="942cec61">
              Vi har gett ökat ekonomiskt stöd till kommuner och landsting.
              Det här borde vara en högt prioriterad del i deras verksamhet.
              I de kommuner jag känner till jobbar man med detta och har ambitionen
              att klara det fram till 2010.
            </seg>
          </u>
          <note type="speaker" n="a7adf35b">
            Anf. 29 Andre vice talman KERSTIN HEINEMANN (fp) replik:
          </note>
          <u who="unknown" xml:id="i-3977d97411fe66ba-2" n="6d9a780c">
            <seg n="20a163a1">
              Fru talman! Det låter bra om det rullar på bra i de kommuner
              Jan Lindholm känner till. Vi är överens om ansvars- och finansieringsprincipen,
              som det heter. Men nu handlar det om att reparera gamla försyndelser.
              Det är väldigt många olika lokaler som inte är tillgängliga, eftersom
              de är byggda för förfärligt länge sedan. Jan Lindholm känner säkert
              också till att många kommuner har en väldigt besvärlig ekonomisk
              situation. Så vi ska inte skylla på kommunerna om de inte klarar
              av det här. De behöver faktiskt få hjälp. För oss är tillgängligheten
              så oerhört viktig så vi anser att vi måste hjälpa kommuner, landsting
              och andra att se till att man uppnår de här målen.
            </seg>
            <seg n="e3d39212">
              Jag vore tacksam om Jan Lindholm i sitt andra inlägg kunde kommentera
              hur Miljöpartiet ser på anhörigstödet. Hur ska det vara utformat?
              Ska det vara givna regler eller ska vi också kunna se till att
              man får en betydligt större valfrihet angående vilken hjälp man
              vill ha? Det gäller naturligtvis både dem som blir vårdade och
              anhörigvårdarna som vi vill slå vakt om. Vi vill verkligen se
              till att de klarar av sitt viktiga förvärv. Om de inte gör det
              blir det en väldigt besvärlig situation både för kommuner och
              landsting.
            </seg>
          </u>
          <note type="speaker" n="2aebf5d3">
            Anf. 30 JAN LINDHOLM (mp) replik:
          </note>
          <u who="Q5956750" xml:id="i-22fc1ae316c20ca3-6" n="8d27e7dd">
            <seg n="7fe7d9b9">
              Fru talman! Jag är av den uppfattningen när det gäller tillgängligheten
              att det är en fråga som de verksamhetsansvariga själva ska klara
              av. Vi har gett redan nu och vi kommer att öka det statliga stödet
              till kommunerna. Vi i Miljöpartiet är väldigt negativt inställda
              till öronmärkta pengar. Vi tycker att det kommunala självstyret
              är viktigt. Om vi nu talar om kommunerna, eftersom Kerstin Heinemann
              nämnde just kommunerna, tycker vi att det är viktigt att de själva
              gör en prioritering i vilken ordning fram till 2010 de löser sina
              problem.
            </seg>
            <seg n="f6573c11">
              När det gäller anhörigvård är jag av den uppfattningen och där
              tror jag att vi har ungefär samma syn att det måste vara den person
              som får vård och den som utför vård, vare sig det är en anhörig
              eller någon annan, som bedömer vilka behov man har. Kommunerna
              ska vara mycket frikostiga och inte styra vad för insatser man
              ska få hjälp med. Jag känner inte till regelverket. Det är ett
              område som jag inte behärskar särskilt väl. Man kanske behöver
              någon som kommer och hjälper till eller själv får en paus att
              göra något annat som kanske gör att man orkar mer.
            </seg>
            <seg n="55883c83">
              Som jag sade i mitt anförande tror jag att det är väldigt viktigt
              att man satsar på att anhörigvårdarna ska orka. Då kan inte vi
              säga vad det är som gör att de ska orka, utan det måste de själva
              avgöra.
            </seg>
          </u>
          <note type="speaker" n="dfe8ed5a">
            Anf. 31 KRISTINA ZAKRISSON (s):
          </note>
          <u who="Q4607561" xml:id="i-73239b0285d71ff0-0" n="f36dd92f">
            <seg n="0c33414d">
              Herr talman! Trygghet är en förutsättning för att var och en
              ska kunna känna frihet. För att alla ska kunna ges möjlighet att
              utvecklas krävs det ett trygghetssystem som är generellt ett system
              där vi alla är med och betalar för välfärden och där alla får
              del av den. Det innebär att vi utjämnar resurser mellan olika
              delar av landet, mellan kvinnor och män, mellan generationer,
              mellan fattiga och rika samt från friska till sjuka. Det är ett
              system som vi värnar om.
            </seg>
            <seg n="06609a60">
              Vi socialdemokrater tror inte på ett system där patienternas
              ekonomi ska avgöra vilken vård de får. Vi tror inte heller på
              det system som Moderaterna har lanserat, att patienternas sjukdom
              ska vara avgörande för vilka ekonomiska villkor de får.
            </seg>
            <seg n="3da9c961">
              Vid internationella jämförelser står sig den svenska välfärdsmodellen
              väl när det gäller människors livsvillkor, välfärdens kvalitet
              och fördelning. Det är en myt att Sverige har en låg förändringsbenägenhet.
              Tvärtom tillhör vi de europeiska länder som tidigast orkade ta
              itu med obalanserna i ekonomin under 90-talet.
            </seg>
            <seg n="efe8a675">
              Styrkan med det svenska välfärdssystemet är att det har kunnat
              förändras i takt med nya förutsättningar utan att de grundläggande
              principerna har övergivits.
            </seg>
            <seg n="3cb5150c">
              Det är därför viktigt att vi verkligen angriper de problem som
              finns i samhället. Arbetet med att bygga välfärd måste ständigt
              bedrivas, inte minst inom vårt socialutskottets område.
            </seg>
            <seg n="11b794ad">
              Jag vill börja med att ta upp en mycket stor trygghetsfråga,
              eller snarare otrygghetsfråga, nämligen våld mot kvinnor. Mäns
              våld mot kvinnor är ingen ny fråga. Det är inte en kvinnofråga.
              Det är en samhällsfråga. Likgiltigheten och ointresset för kvinnors
              rättigheter har fått råda alldeles för länge. Det måste ersättas
              med engagemang och handling så att kvinnors rättigheter respekteras
              fullt ut.
            </seg>
            <seg n="ae4f216d">
              Om vi i Sverige ska kunna fortsätta att kalla oss för ett välfärdsland
              måste vi komma till rätta med det här problemet, inte gömma undan
              det eller förminska det utan lyfta fram det i ljuset och angripa
              det på bred front.
            </seg>
            <seg n="72193991">
              De kvinnor som har fått sitt liv begränsat på grund av hot och
              våld, oftast från en närstående man, känner sig naturligtvis inte
              trygga. Det gör inte heller de barn som ser sina mödrar utsättas
              för våld. De känner sig inte trygga.
            </seg>
            <seg n="9efde8b4">
              Många kvinnor lever i dag med skyddad identitet. Det är den allvarligaste
              graden av åtgärd som visar på en egentligen absurd situation.
              Trots att det är kvinnorna som har rätten på sin sida är det deras
              rörelsefrihet som begränsas, inte männens, de som hotar och slår.
            </seg>
            <seg n="bb9bc2a5">
              Lagstiftningen har förbättrats under senare år, bland annat genom
              ändringar i lagen om besöksförbud och införande av begreppet grov
              kvinnofridskränkning. Men lagstiftningen är bara en del av det
              som måste förbättras för att motverka våld mot kvinnor.
            </seg>
            <seg n="5926ce00">
              Mäns våld mot kvinnor förekommer i alla samhällsklasser, men
              oavsett var det förekommer måste det motarbetas.
            </seg>
            <seg n="7bbfeff1">
              Arbetet för kvinnofrid måste ske på alla nivåer i samhället och
              kan komma att kräva ytterligare lagändringar.
            </seg>
            <seg n="1405c673">
              Det lokala arbetet har stor betydelse. Samhällsengagemanget och
              den massmediala uppmärksamheten har varit väldigt stora under
              de senaste veckorna. Låt oss bara hoppas att det inte stannar
              vid det.
            </seg>
            <seg n="4f63a879">
              De ideella kvinnojourerna har länge arbetat i motvind. Det är
              bra att deras arbete nu lyfts fram och uppmärksammas. Men det
              är kommunerna som har det yttersta ansvaret för att ge hjälp,
              stöd och skydd åt kvinnor som är utsatta för våld.
            </seg>
            <seg n="4fd4127b">
              Det finns ett viktigt tillkännagivande från utskottet angående
              detta. Regeringen ska snarast återkomma till riksdagen med en
              kartläggning av i vilken omfattning det finns handlingsplaner
              i kommunerna. Regeringen bör också återkomma med förslag till
              riksdagen om hur kommunerna ska kunna ta ett systematiskt ansvar
              för arbetet med våldsutsatta kvinnor.
            </seg>
            <seg n="334ed264">
              När det gäller hanteringen av de tillkännagivanden som har gjorts
              instämmer jag i den kritik som utskottet framför om att regeringen
              inte har handlagt just detta tillkännagivande, som var oerhört
              viktigt, på ett bra sätt. Det har vi också markerat för regeringen.
            </seg>
            <seg n="7cc1e4bc">
              Ett annat viktigt område är missbruksvården och regeringens satsning
              Ett kontrakt för livet i budgetpropositionen. Att stimulera en
              utbyggnad av missbruksvården så att fler missbrukare får kvalificerad
              vård är av stor vikt.
            </seg>
            <seg n="68faa63d">
              Avgörande är att få vårdkedjans alla delar att hänga ihop, från
              uppsökande verksamhet till avgiftning, vård, boende och sysselsättning.
              Utan en hel och fungerande vårdkedja riskerar vårdinsatserna att
              bara få kortsiktig eller tillfällig effekt.
            </seg>
            <seg n="d64c6ffc">
              Samverkan mellan den statliga och kommunala nivån måste utvecklas
              så att alla delar avgiftning, vård, eftervård, bostad och sysselsättning
              ingår.
            </seg>
            <seg n="c8249abc">
              De olika ideella organisationer som arbetar med missbruksvård
              kan vara av stor betydelse, speciellt när det gäller att skapa
              nya nätverk så att gamla mönster kan brytas.
            </seg>
            <seg n="4ca20358">
              Ett område som behöver förstärkas är anhörigstödet. De överläggningar
              som regeringen har med Svenska Kommunförbundet och Landstingsförbundet
              är viktiga för att stödet till anhöriga ska utvecklas i kommuner
              och landsting.
            </seg>
            <seg n="d42f68a5">
              Utskottet vidhåller sin tidigare bedömning att det behövs en
              kraftfull utveckling av olika former för avlastning, stöd och
              utbildning. Utskottet anser att regeringen skyndsamt ska bereda
              och presentera förslag till insatser för att säkerställa och stärka
              stödet till anhöriga i enlighet med tidigare gjorda tillkännagivanden.
            </seg>
            <seg n="80a64a94">
              En inte så stor post i budgeten, men ändå oerhört viktig, är
              ökningen av bilstödet. Behovet av bilstöd är stort och pengar
              har tidigare tilläggsbudgeterats. Men för att täcka behovet ökas
              anslaget med 60 miljoner. Anslag till bilstöd är en fråga som
              utskottet nogsamt måste följa framöver.
            </seg>
            <seg n="25fa015b">
              När det gäller stödet till handikapporganisationerna har utskottet
              tagit den oro som har framförts på största allvar. Övergången
              av merkostnadsbidragets konstruktion från 2005 och framöver kan
              innebära stora omställningar för en del organisationer. Det är
              viktigt att ett nytt system främjar och inte skadar handikapprörelsen.
            </seg>
            <seg n="84a969f4">
              Utskottet anser därför att regeringen bör avvakta med att genomföra
              förändringarna för 2005 till dess att regeringen haft möjlighet
              att analysera den utvärdering av bidragssystemet som Socialstyrelsen
              presenterar i början av nästa år.
            </seg>
            <seg n="d9de2c17">
              Ett av de stora problemen inom handikappolitik och handikappanpassning
              av samhället är att handikappfrågorna ofta ses som ett samhällsområde
              för sig i stället för att finnas med i all verksamhet och all
              planering av samhället.
            </seg>
            <seg n="1c9e3115">
              Handikappfrågor är inte bara en socialutskottsfråga. Det är lika
              mycket en arbetsmarknads-, socialförsäkrings- och utbildningsfråga
              för att inte tala om trafik- och bostadspolitikens områden. Perspektivet
              måste vidgas. Handikappanpassningen måste redan från början finnas
              med i samhällsplaneringen.
            </seg>
            <seg n="b1369ea4">
              Budgeten innebär också satsningar inom psykiatrin. Psykiatrisamordnaren
              Anders Milton gör en genomgång av den svenska psykiatrins struktur
              och funktionssätt. För 2005 avsätts som tidigare här har sagts
              ytterligare 500 miljoner som i huvudsak ska satsas på vård, sysselsättning
              och boende för personer med psykisk sjukdom eller psykiskt funktionshinder.
            </seg>
            <seg n="19bb81f7">
              Från 2005 sker kraftiga generella ekonomiska satsningar på kommuner
              och landsting. Syftet med satsningarna är att kommuner och landsting
              ska kunna behålla och utveckla verksamheten inom bland annat vård
              och omsorg.
            </seg>
            <seg n="a35460b3">
              En särskild specialdestinerad satsning görs därutöver för införandet
              av den nationella vårdgarantin. Sjukvården är i snabb utveckling.
              Nya behandlingsmetoder och effektivare mediciner gör det möjligt
              att behandla alltfler sjukdomstillstånd allt högre upp i åldrarna.
            </seg>
            <seg n="c623ae73">
              På många områden görs oerhört många fler ingrepp i dag än för
              några år sedan. Till exempel utförs det nu ungefär 80 000 starroperationer
              per år jämfört med ca 30 000 för tio år sedan.
            </seg>
            <seg n="2622883d">
              Men köer och väntetider måste minimeras, och här kan vårdgarantin
              spela en roll. Vårdgarantin ska innebära garanterad vård inom
              tre månader efter beslut om behandling, och den kommer att innebära
              en ökad trygghet för patienter i sjukvården. Det är viktigt att
              det finns en samsyn med landstingen om garantins utformning och
              finansiering.
            </seg>
          </u>
          <note n="16480b57">
            Herr talman! Med detta yrkar jag bifall till förslaget i utskottets
            betänkande och avslag på samtliga reservationer.
          </note>
          <note type="speaker" n="0d329b01">
            Anf. 32 Andre vice talman KERSTIN HEINEMANN (fp) replik:
          </note>
          <u who="unknown" xml:id="i-3977d97411fe66ba-3" n="6d9a780c">
            <seg n="f0282793">
              Herr talman! I mitt inledningsanförande ställde jag en fråga
              om de långa vårdköer som vi kan konstatera finns. Nu är det tydligen
              en vårdgaranti på gång, vilket vi naturligtvis är glada över även
              om vi tycker att den kommer alltför sent. Men vi är väldigt oroliga
              för att förslaget om stopplagen, som eventuellt ska komma före
              eller efter jul, kommer att öka på köerna. Vi vet att en del av
              de sjukhus som nu eventuellt måste sluta med sin verksamhet har
              varit väldigt bra på att hjälpa till att korta köerna.
            </seg>
            <seg n="1df2868a">
              Jag ställde frågan tidigare och jag ställer den nu till Kristina
              Zakrisson: Hur ser ni på det här? Kommer det inte att innebära
              att det blir ännu längre köer än vad vi har i dag?
            </seg>
          </u>
          <note type="speaker" n="10d84602">
            Anf. 33 KRISTINA ZAKRISSON (s) replik:
          </note>
          <u who="Q4607561" xml:id="i-73239b0285d71ff0-1" n="f36dd92f">
            <seg n="e7b4d205">
              Herr talman! Jag har lite svårt att se att det skulle skapa nya
              köer för att man vill gardera sig för att de sjukhus som vi verkligen
              behöver i allmänhetens tjänst inte säljs ut till privata ägare
              för att skapa privata vinstintressen. Jag tror inte att det är
              ett problem. De eventuella entreprenörer som vill bedriva sjukvård
              har förhoppningsvis inte det egna vinstintresset som största och
              första mål.
            </seg>
          </u>
          <note type="speaker" n="8dc7183b">
            Anf. 34 Andre vice talman KERSTIN HEINEMANN (fp) replik:
          </note>
          <u who="unknown" xml:id="i-3977d97411fe66ba-4" n="6d9a780c">
            <seg n="75730c80">
              Herr talman! Det är svårt att veta hur man ska förstå det där.
              På något sätt får jag det inte att gå ihop att man ska förbjuda
              vård som kan bedrivas i Sverige när vi har ett stort behov av
              sjukvård.
            </seg>
            <seg n="13a20d0c">
              Det är också litet konstigt att man får bedriva sjukvård men
              att det inte får ge något överskott, inte ge någon vinst. Ibland
              skulle jag önska att en del av landstingens sjukhus hade lite
              överskott, vilket jag inte tror att de har haft någonsin, och
              det kommer de väl inte att få i framtiden heller. Jag anser att
              vi behöver många olika former här i Sverige för att klara både
              dagens och kommande sjukvårdsbehov.
            </seg>
            <seg n="789f930b">
              Sedan tycker jag att det är lite konstigt att tala om privata
              sjukhus. Vad det handlar om i första hand är att sjukhus ska kunna
              läggas ut på entreprenad. Jag tror inte, med det befolkningsunderlag
              som vi har i Sverige, att en massa företag kommer hit och bygger
              upp sjukhus eller vill ta över sjukhus att drivas i rent privat
              syfte. Det underlaget finns inte i Sverige. Den möjlighet man
              har är att lägga ut vård på entreprenad för att kunna få in nya
              idéer och möjligheter att arbeta, och jag tror att Kristina Zakrisson
              nästan kan hålla med mig om att en del landsting är lite gammalmodiga
              och har lite svårt att tänka nytt och tänka framåt.
            </seg>
          </u>
          <note type="speaker" n="30ec488b">
            Anf. 35 KRISTINA ZAKRISSON (s) replik:
          </note>
          <u who="Q4607561" xml:id="i-73239b0285d71ff0-2" n="f36dd92f">
            <seg n="22f2bd11">
              Herr talman! Jag tror att Kerstin Heinemann har en poäng i att
              det är lite svårt för en del landsting att hänga med i utvecklingen.
              Som jag sade tidigare händer det väldigt mycket på den medicinska
              fronten. Det är inte alltid så lätt, speciellt inte i de små landstingen,
              att hinna förändra och utveckla i den takt som skulle behövas
              inom tekniken och medicinen, så där kan jag delvis dela Kerstin
              Heinemanns uppfattning. Däremot anser jag inte att en lag om vårdens
              ägarformer skulle vara det som är hindret för en bra sjukvård
              i Sverige. Jag tror snarare att det är tvärtom, och jag tror inte
              att det skapar nya köer.
            </seg>
            <seg n="6e203e84">
              Det är bra för er del att ni i Folkpartiet och de andra borgerliga
              partierna verkar vara väldigt överens i den här frågan, för i
              andra frågor spretar det åt väldigt många håll. Men just i den
              här frågan verkar ni vara rörande överens om att stopplagen skulle
              vara illa för landet. Det tror jag inte alls. Jag tror att det
              är tvärtom.
            </seg>
          </u>
          <note type="speaker" n="785c8c1e">
            Anf. 36 CRISTINA HUSMARK PEHRSSON (m) replik:
          </note>
          <u who="Q445997" xml:id="i-1606396649753f41-3" n="86978b9d">
            <seg n="0405a20c">
              Herr talman! Det spretar i den borgerliga politiken, säger Kristina
              Zakrisson. Gör det inte det i Socialdemokraternas, kommunisternas
              och Miljöpartiets politik? Jag tycker att vi visar en betydligt
              större enighet i frågorna än vad ni uppvisar.
            </seg>
            <seg n="6da2636e">
              Frågorna om finansiering av äldreomsorg och handikappstöd till
              funktionshindrade återkommer vi till längre fram i debatten.
            </seg>
            <seg n="6545737b">
              Jag skulle vilja uppehålla mig en kort stund vid just stopplagen,
              då utifrån kvinnors möjligheter att välja arbetsgivare och påverka
              lönen. Jag visste inte, Kristina Zakrisson, att vi hade så mycket
              pengar och så stora resurser till sjukvården att vi vill tacka
              nej till dem som vill bedriva den på ett bra och riktigt sätt.
            </seg>
            <seg n="e39cc2ce">
              Jag läser i dagens DN att det sedan början av 90-talet pågår
              en massflykt från vårdapparaten i Jämtland, och de vårdare som
              flyr tar ofta patienterna med sig. 1991 startades den första kooperativa
              äldreomsorgen i Jämtland som har åtföljts av en massa. Där står
              Socialdemokraterna, precis som Kristina Zakrisson och Vänsterpartiet,
              och varnar för privata initiativ och hur farligt det här kan bli.
              I dag kan vi läsa att Bismarksgården är den främsta exportprodukten
              i Jämtland. Där har de tagit emot 5 000 studiebesök från Australien,
              USA och Japan. Jag tror att de till och med har fått pris av PRO.
            </seg>
            <seg n="ec03bfe6">
              Varför vill Kristina Zakrisson och Socialdemokraterna hindra
              kvinnor från att kunna påverka vårdens innehåll och därmed också
              kunna få en högre lön?
            </seg>
          </u>
          <note type="speaker" n="ada3d373">
            Anf. 37 KRISTINA ZAKRISSON (s) replik:
          </note>
          <u who="Q4607561" xml:id="i-73239b0285d71ff0-3" n="f36dd92f">
            <seg n="7b91a1f3">
              Herr talman! Jag skulle gärna göra mycket mer för att kvinnor
              i vården skulle få större möjligheter att påverka sina anställningsvillkor,
              sin arbetsmiljö och också sin lön. Jag tror inte att frälsningen
              för de här lågavlönade kvinnorna, som gör ett fantastiskt jobb,
              är att få jobba åt ett privat företag om det viktigaste är att
              få ta ut vinst ur företaget.
            </seg>
            <seg n="1b39ac37">
              Jag tror att Cristina Husmark Pehrsson antingen har övertolkat
              mig eller lyssnat på någon annan som säger att jag är nästan skräckslagen
              inför privata initiativ. Jag tror visst att det är bra med mångfald
              och att det är många entreprenörer som kan bidra med nya idéer.
              Men vad det handlar om är att ha en lagstiftning som gör att vi
              inte kan sälja ut alla sjukhus så att, om man nu ska hårdra det,
              alla sjukhus i landet skulle ägas av privata företag som har som
              mål att få en vinst att dela ut till aktieägarna. De skulle sedan
              kunna bestämma sig för att de inte vill äga ett sjukhus längre,
              och efter 20 år har då 50 % av sjukhusen sålts ut.
            </seg>
            <seg n="046a0b1e">
              Jag tror alltså att Cristina Husmark Pehrsson övertolkar mig
              eller har lyssnat på någon annan.
            </seg>
            <seg n="e5682b71">
              Jag vill också poängtera att det är Miljöpartiet, Vänsterpartiet
              och Socialdemokraterna som samarbetar.
            </seg>
          </u>
          <note type="speaker" n="8751ef2b">
            Anf. 38 CRISTINA HUSMARK PEHRSSON (m) replik:
          </note>
          <u who="Q445997" xml:id="i-1606396649753f41-4" n="86978b9d">
            <seg n="9e981d96">
              Herr talman! Jag ska alltså skylla på något av dem då och inte
              på er allihop?
            </seg>
            <seg n="6fc94cdb">
              Det här låter intressant. Kristina Zakrisson säger här att vi
              inte ska sälja ut alla sjukhus. Då vill jag fråga: Ska det då
              bli möjligt för ett antal att få bedriva verksamhet på ett annat
              sätt? Jag tolkar faktiskt Kristina Zakrissons diskussion som en
              öppning eftersom hon säger att inte alla sjukhus ska få säljas
              ut. Men det handlar inte om att sälja ut. Politikerna ska väl
              inte abdikera från sin roll att sätta ramarna, följa upp och utvärdera.
              Det ska väl politikerna fortsatt göra, vilken drift det än är,
              så länge driften betalas med offentliga medel.
            </seg>
            <seg n="5fd8ae0c">
              Det är för lättköpta poäng, Kristina Zakrisson, att säga: Vi
              ska inte sälja ut, och folk ska inte tjäna pengar på vården. Vi
              måste tacka ja till god vårdkvalitet och kostnadseffektiv vård.
              Vi är inte så duktiga på det.
            </seg>
            <seg n="4bb95e96">
              Kan jag få ett klargörande från Kristina Zakrisson om vi kan
              tänka oss att S:t Görans sjukhus verksamhet får fortsätta?
            </seg>
          </u>
          <note type="speaker" n="24776c91">
            Anf. 39 KRISTINA ZAKRISSON (s) replik:
          </note>
          <u who="Q4607561" xml:id="i-73239b0285d71ff0-4" n="f36dd92f">
            <seg n="73bffc34">
              Herr talman! Jag ska inte föregå någon proposition eller de diskussioner
              som förs på regeringsnivå, men jag har inte hört någon som har
              uttalat sig om att det absolut inte får finnas privata initiativ
              eller privata entreprenörer. Den fråga som jag själv tycker är
              viktig är just att offentliga medel inte ska gå till aktieutdelning
              till privata ägare, utan de offentliga pengarna, våra gemensamma
              pengar, ska användas till vården och för att förbättra vården.
            </seg>
            <seg n="671bc50b">
              När det gäller hur mycket pengar vi har skulle jag återigen vilja
              betona att vi i samarbetet mellan Vänsterpartiet, Miljöpartiet
              och Socialdemokraterna har nya satsningar på kommuner och landsting.
              Cristina Husmark Pehrsson sade i inledningsanförandet att vi socialdemokrater
              försöker förvränga hur mycket pengar ni tillför kommuner och landsting.
              Men om man bortser från hur vi räknar och hur ni räknar och att
              vi kommer till olika resultat går det ändå inte att komma ifrån
              vilka det är som ska betala den eventuella satsningen.
            </seg>
            <seg n="673ea857">
              Jag undrar också: Om det nu hade varit så att ni, vilket Gud
              förbjude, hade fått styra det här landet under den här mandatperioden,
              hur mycket pengar skulle då kommunerna och landstingen ha fått?
            </seg>
          </u>
          <note type="speaker" n="3d392a7a">
            Anf. 40 CHATRINE PÅLSSON (kd) replik:
          </note>
          <u who="Q4973700" xml:id="i-fb74145988d1bad7-5" n="04c0f823">
            <seg n="a5a6ecef">
              Herr talman! Jag tycker att vi i den här debatten ska ha patienterna
              för ögonen och inte organisationen. Tyvärr måste jag ge den kängan
              åt Socialdemokraterna att jag ibland tycker att man värnar organisationen
              framför patienterna, och det är ovärdigt att göra så.
            </seg>
            <seg n="feb59d87">
              Jag ska börja med att ställa en fråga om en patientgrupp som
              tillhör dem som inte själva kan tala för sig. Det är de demenssjuka
              eller de med demenssymtom. Vad anser Kristina Zakrisson om att
              fortfarande väldigt få människor som får sådana symtom utreds
              adekvat i Sverige i dag? Anser Kristina Zakrisson att det är värdigt
              att man inte får en utredning? Jag ställer frågan mot bakgrund
              av att jag vet att många sådana symtom har andra orsaker, rent
              kroppsliga orsaker, och att man på det här viset permanentar ett
              handikapptillstånd som kanske vore onödigt om man kunde få behandling.
              Jag vill ställa den frågan.
            </seg>
            <seg n="0e9cd082">
              Min andra fråga handlar om missbruket. Det är en jättestor fråga,
              och där har också Kristdemokraterna i sitt budgetalternativ avsatt
              100 miljoner kronor för narkotikaförebyggande. Hur tror Kristina
              Zakrisson, om regeringen nu föreslår en skattesänkning, att detta
              gynnar dem som behöver vård för sitt missbruk?
            </seg>
            <seg n="4461a260">
              Och vad anser Kristina Zakrisson om att alltfler vårdenheter
              för missbrukare måste stänga på grund av att man inte har någon
              efterfrågan eftersom kommunerna inte har råd att skicka dit personer?
              Kristdemokraterna hävdar att vi behöver olika vårdnivåer så att
              alla kan få den hjälp de behöver.
            </seg>
          </u>
          <note type="speaker" n="6f4210b8">
            Anf. 41 KRISTINA ZAKRISSON (s) replik:
          </note>
          <u who="Q4607561" xml:id="i-73239b0285d71ff0-5" n="f36dd92f">
            <seg n="8a49643e">
              Herr talman! Jag delar uppfattningen att det är individen och
              patienterna som vi ska värna och inte i första hand organisationen.
              Därför görs det också på väldigt många håll förändringar inom
              organisationen. För som jag sade tidigare bygger vår välfärdsmodell
              på att vi måste kunna förändra efter förutsättningarna utan att
              lämna det som är det viktiga, principerna om lika rätt till vård
              för alla.
            </seg>
            <seg n="99a21951">
              När det gäller demenssjuka tror jag personligen att det behövs
              mer på utbildningssidan. Det finns säkert andra diagnoser också
              som det skulle behövas mer kunskap om både hos allmänläkarna och
              på andra håll så att sjukvården gör de utredningar som man har
              rätt till och att man får rätt diagnos och därmed rätt behandling.
              På det området tror jag nog att det finns en del att göra. Det
              handlar inte alltid om att tillföra mycket mer resurser. Det kan
              handla just om att ändra utbildningen.
            </seg>
          </u>
          <note type="speaker" n="6b75b15b">
            Anf. 42 CHATRINE PÅLSSON (kd) replik:
          </note>
          <u who="Q4973700" xml:id="i-fb74145988d1bad7-6" n="04c0f823">
            <seg n="bcbcd6d9">
              Herr talman! Men vad gör då regeringen för att förändra det här?
              Man kan ha olika förslag om detta, och Kristdemokraterna har föreslagit
              en värdighetsgaranti. Det är ju så att det inte bara är våra äldre
              som har demenssymtom. Även medelålders kan ha det.
            </seg>
            <seg n="dddc6b4e">
              Min andra fråga, om det nu är patienten vi ska utgå från, gäller
              att Anders Milton faktiskt har gjort bedömningen att vi behöver
              fler vårdplatser. Vad drar då Kristina Zakrisson för slutsats
              av att antalet vårdplatser har minskat med 6 % under förra året?
              Vad drar Kristina Zakrisson för slutsats?
            </seg>
            <seg n="970e16f2">
              Avslutningsvis har jag en fråga när det gäller mångfald och när
              det gäller Vårdförbundet, Kommunal och Läkarförbundet, som ser
              fram emot detta. Vad finns det då för anledning, om man har patientens
              bästa för ögonen, att vara så negativt inställd och till och med
              hoppa över folkvalda landstingspolitiker och säga: Aja baja, ni
              får inte göra så! Även om ni uppfyller hälso- och sjukvårdslagen
              får ni inte göra vad ni tycker är bäst.
            </seg>
            <seg n="ddae8db9">
              Skulle vi som riksdagsledamöter vara så pass mycket klokare än
              vad våra landstingspolitiker är, som också är folkvalda?
            </seg>
          </u>
          <note type="speaker" n="19e8a61e">
            Anf. 43 KRISTINA ZAKRISSON (s) replik:
          </note>
          <u who="Q4607561" xml:id="i-73239b0285d71ff0-6" n="f36dd92f">
            <seg n="19a1aba7">
              Herr talman! Varken jag eller Chatrine Pålsson ska väl bedöma
              vem som är klokast varken bland riksdagsledamöterna eller om man
              jämför riksdagsledamöter och landstingsråd. Så det avstår jag
              från.
            </seg>
            <seg n="04b53d1a">
              När det gäller psykiatrireformen har jag också läst om uppgifterna
              att antalet platser har sjunkit. Jag tror i och för sig inte att
              det är antalet platser som är det absolut viktigaste för en god
              psykiatribehandling och en god vård inom psykiatrin. Jag läste
              också i Dagens Medicin, jag vet inte om det var den här veckan
              eller den förra. Där står det mycket tydligt att den kritiserade
              reformen inte har varit misslyckad. Man tar upp just diskussionen
              om att antalet vårdplatser verkar vara det som är det viktiga
              i förhållande till hur behandlingen verkligen utfaller. Den uppfattningen
              delas inte av Dagens Medicin, och inte av mig heller. Men jag
              tror att de pengar som nu tillförs behöver användas också för
              att öka antalet vårdplatser.
            </seg>
            <seg n="c2965e53">
              När det gäller missbruksvård och att det inte finns efterfrågan
              på platser är det ju alldeles rätt. Det har varit så att många
              kommuner har ansett att det är för dyrt och att det inte ger rätt
              effekt. Just därför finns ju den här satsningen i budgetpropositionen,
              dels så att kommunerna kan få mer pengar för att använda sig av
              vården, dels också för att man ska komma ihåg det som är viktigt
              efter behandlingen, att den här kedjan verkligen hänger ihop så
              att man får en effekt för den enskilde.
            </seg>
          </u>
          <note type="speaker" n="7a4375fa">
            Anf. 44 KENNETH JOHANSSON (c) replik:
          </note>
          <u who="Q5886752" xml:id="i-468bb86d2f3a622b-5" n="357e6660">
            <seg n="8a3d37f3">
              Herr talman! Jag har två frågor att ställa. För det första har
              jag redovisat att Centerpartiet satsar 200 miljoner kronor mer
              än vad regeringen gör för att arbeta med folkhälsofrågor: alkohol
              och tobak, den gröna dimensionen inom vård- och rehabiliteringsarbetet,
              en mer hälsoinriktad hälso- och sjukvård.
            </seg>
            <seg n="3b750cb2">
              Jag har försökt att få ett erkännande i tidigare replikskiften.
              Vänsterpartiet har ingen kommentar. Det får väl tolkas som ett
              tyst erkännande. Från Miljöpartiet kommer det inga pengar. Då
              är ju frågan till Kristina Zakrisson: Vilken vilja, vilket engagemang
              och vilken lust har Kristina Zakrisson för att stödja ett aktivt,
              offensivt folkhälsoarbete? Blir hon lockad av de satsningar som
              Centerpartiet gör i den delen?
            </seg>
            <seg n="04d88705">
              Den andra frågan rör en synpunkt som jag ofta får när jag pratar
              med sjukvårdspersonal inom alla kategorier. Många säger: Tänk
              om jag fick jobba mer med patienten! Jag blir sittande i alla
              pappershögar. När man tittar på OECD-statistik styrks det väldigt
              klart att vår sjukvårdspersonal har relativt lite tid för just
              patientkontakt.
            </seg>
            <seg n="58fa6385">
              Då är min fråga: Skulle vi inte, precis som vi resonerar inom
              annan företagsvärld, kunna enas om ett krafttag för att minska
              byråkratin i vården i syfte att öka tiden för patienten utan,
              betonar jag, att på något sätt förringa behovet av säkerhet och
              dokumentering?
            </seg>
          </u>
          <note type="speaker" n="a685a866">
            Anf. 45 KRISTINA ZAKRISSON (s) replik:
          </note>
          <u who="Q4607561" xml:id="i-73239b0285d71ff0-7" n="f36dd92f">
            <seg n="7af093f1">
              Herr talman! Just det som Kenneth Johansson avslutade med är
              det som lite grann är kroken i det här, för det är ju oerhört
              viktigt med dokumentation. Samtidigt hör jag naturligtvis folk
              inom vården, och också inom många andra områden, som tycker att
              de fastnar i för mycket administration. Men det är trots allt
              oerhört viktigt att dokumentera.
            </seg>
            <seg n="bc01dd1d">
              Nu har ju Ylva Johansson, statsrådet, börjat diskutera en satsning
              inom IT. Det gäller till exempel journalföring. Jag tror att den
              nya tekniken faktiskt kan innebära att det här blir både säkrare
              och snabbare och att vi därmed skulle frigöra personal för att
              arbeta mer direkt med patienten, även om naturligtvis patienten
              också är väldigt beroende av att vi har dokumentation och säkerhet.
              Jag tror att ny teknik och utbildningsinsatser på det här området
              kan göra så att vi kan frigöra personal för mer direkt vård.
            </seg>
          </u>
          <note type="speaker" n="afd2fc4d">
            Anf. 46 KENNETH JOHANSSON (c) replik:
          </note>
          <u who="Q5886752" xml:id="i-468bb86d2f3a622b-6" n="357e6660">
            <seg n="38f3192d">
              Herr talman! Jag ska upprepa min första fråga genom att säga
              att jag gärna skulle vilja ha en kommentar om det offensiva folkhälsoarbete
              som jag efterfrågar. De åtgärder som krävs och de insatser som
              jag anser förringas när det gäller behovet av att introducera
              tobakslagstiftningen, för att ta ett exempel, glömde Kristina
              Zakrisson bort. Men det är en viktig fråga.
            </seg>
            <seg n="bb961caa">
              När det gäller den andra frågan, om vi är överens om att minska
              byråkratin i vården, var svaret: Jaså.
            </seg>
            <seg n="03cc711c">
              Det är väl rätt att IT-satsningar kan vara bra, även om erfarenheter
              också visar att det knappast är mindre papper som de brukar leda
              till. Dock håller jag med om att det här kan vara bra. Detta med
              ett hälsonät är ett viktigt arbete som behöver utvecklas.
            </seg>
            <seg n="5486a7ee">
              Vi har en generaldirektör på Socialstyrelsen som har dragit i
              gång ett arbete för att minska byråkratin i vården. Det finns
              också andra initiativtagare på det området som säger att om alla
              lagar, förordningar och bestämmelser lyfts fram ser man att en
              del kan läggas åt sidan, att de har gjort sitt. En del behövs
              inte längre; det ser man direkt. Sedan finns det också delar i
              regelverket som man ser till och med motverkar varandra. Jag är
              alldeles säker på att det utan att tumma på något vad gäller dokumentation
              och säkerhet går att göra stora insatser, gärna med IT-satsningen
              som ett verktyg i det arbetet.
            </seg>
            <seg n="21e26b2c">
              Jag skulle vilja ha ett klart, tydligt och engagerat besked:
              Ja , vi ska minska byråkratin i vården och öka patientkontakterna
              för sjukvårdspersonalen. Frågan till dig, Kristina, är om du kan
              ställa dig bakom det.
            </seg>
          </u>
          <note type="speaker" n="6ee05f5d">
            Anf. 47 KRISTINA ZAKRISSON (s) replik:
          </note>
          <u who="Q4607561" xml:id="i-73239b0285d71ff0-8" n="f36dd92f">
            <seg n="7870d9cc">
              Herr talman! Ja , jag skulle gärna se till att göra det om jag
              var säker på att vi då klarade säkerheten och dokumentationen
              på ett bra sätt. Jag är ganska säker på att de som ser över att
              lagstiftning och regelverk är up-to-date verkligen kommer att
              göra vad de kan för att minimera risken att vi har regelverk som
              vi inte behöver.
            </seg>
            <seg n="ac2c549c">
              När det gäller IT-satsningen har ju Kenneth Johansson själv poängterat
              att det finns en motion från Centern och Socialdemokraterna till
              exempel om Pion, som är just ett sådant databaserat informationssystem
              som också jag tycker att vi på något sätt ska uppmuntra.
            </seg>
            <seg n="121600f7">
              Sedan gäller det Kenneth Johanssons små inviter kring om jag
              känner mig lockad av hans satsningar när det gäller folkhälsoarbete
              i den delen, som Kenneth Johansson uttryckt det. Ja, i just den
              delen skulle jag kunna känna mig lite lockad. Men alla de här
              delarna måste utgöra en helhet.
            </seg>
            <seg n="abb9dd0f">
              Det står också i Centerpartiets särskilda yttrande att Centerpartiet
              har medverkat till att vården och omsorgen nu får ytterligare
              resurser. När Centerpartiet går på den linjen och jobbar tillsammans
              med oss socialdemokrater är jag gärna med på satsningar som vi
              gör tillsammans. Däremot gör jag inte det när finansieringarna
              blir av den modell som det borgerliga blocket nu lanserar, för
              då anser jag inte att de små delar som lockar uppväger nackdelarna
              med helheten.
            </seg>
          </u>
          <note type="speaker" n="cc29f404">
            Anf. 48 INGRID BURMAN (v) replik:
          </note>
          <u who="Q4941267" xml:id="i-a25875d937306f06-7" n="82c942dd">
            <seg n="8420c4af">
              Herr talman! Jag och Kristina Zakrisson står bakom det här betänkandet
              när det gäller budgetdelen. I betänkandet behandlas också några
              motioner från den allmänna motionstiden.
            </seg>
            <seg n="3aeb13de">
              Jag blev glad över att Kristina Zakrisson lyfte fram just den
              djupa problematik som finns när det gäller mäns våld mot kvinnor.
              Jag är också glad över utskottets tillkännagivande. Det är delvis
              att upprepa ett gammalt tillkännagivande, men vi vidgar det också.
              Det handlar om handlingsplaner och om kommunernas ansvar. Vidare
              pågår också annat arbete i det här samarbetet. Sexualbrottskommitténs
              förslag har lagts fram som proposition, och vi gör mycket.
            </seg>
            <seg n="ee76105f">
              Min fråga gäller just den del där Vänsterpartiet har en reservation.
              Vi har i det tidigare replikskiftet hört att Centerpartiet inte
              anser att man på sikt ska försöka få en statlig finansiering när
              det gäller kvinnojourer.
            </seg>
            <seg n="f5867d19">
              För oss i Vänsterpartiet är detta ett viktigt perspektiv. Men
              vi menar att bemötandet av kvinnor som utsatts för våld inte bara
              ska finnas i kvinnojourernas regi och vara ideellt som ett led
              in i andra delar. Ska då också finansieringen i princip bara vara
              ideell? Så ser det ju ut på en rad ställen i landet. Kvinnojourerna
              tigger leksaker, kläder och begagnade sängar så att kvinnorna
              har någonstans att sova.
            </seg>
            <seg n="c6076dea">
              Det finns också kommuner som tar ett större ansvar; det är jag
              väl medveten om. Men är det en fråga för kvinnor att ideellt så
              att säga också ur sina egna plånböcker ta hand om offren när män
              utövar våld mot kvinnor, eller kan vi mötas i en diskussion för
              att långsiktigt se om det finns ett statligt ansvar?
            </seg>
          </u>
          <note type="speaker" n="34cc1d61">
            Anf. 49 KRISTINA ZAKRISSON (s) replik:
          </note>
          <u who="Q4607561" xml:id="i-73239b0285d71ff0-9" n="f36dd92f">
            <seg n="9a156b6d">
              Herr talman! Nej, jag anser inte att skyddet av kvinnor som blir
              utsatta för våld ska baseras på ideell verksamhet så att det skyddet
              kan ryckas undan om pengarna inte räcker.
            </seg>
            <seg n="86381955">
              Först och främst vill jag poängtera att detta är kommunernas
              ansvar. Det får inte på något sätt bli så att man, om kommunerna
              säger att de ger ett årligt bidrag till kvinnojourerna så de har
              löst den frågan, avhänder sig det här ansvaret, utan det är fullt
              ut kommunernas ansvar.
            </seg>
            <seg n="8425d6ec">
              Om det sedan ska vara fråga om kommunen eller staten eller om
              kvinnojourernas och andra ideella organisationers verksamhet på
              det här området och hur det här ska finansieras kan jag just nu
              inte ge något svar om. Men jag anser att i vårt tillkännagivande
              till regeringen ligger också att titta på hur man kan säkra skyddet
              för kvinnor. Jag utgår från att man också tittar till exempel
              på hur de särskilda boenden, de skyddade boenden, som i dag finns
              kan finansieras. Det här är en stor och viktig fråga, och detta
              får inte hänga på om de ideella organisationerna har pengar eller
              inte.
            </seg>
          </u>
          <note type="speaker" n="41d203a6">
            Anf. 50 INGRID BURMAN (v) replik:
          </note>
          <u who="Q4941267" xml:id="i-a25875d937306f06-8" n="82c942dd">
            <seg n="f2e3d87e">
              Herr talman! Jag får tacka för det svaret och för den öppningen.
              Men jag konstaterar att det är synd att den del av Vänsterpartiets
              motion där just frågan lyfts fram om att på sikt se över om det
              går att ta ett statligt finansiellt ansvar har avstyrkts av samtliga
              partier, inklusive regeringspartiet. Jag är i varje fall glad
              över öppningen här.
            </seg>
            <seg n="49b9670b">
              Själv hade jag en aha-upplevelse när jag besökte Brottsofferjouren
              i Helsingfors, som redovisade att man får pengar från Justitiedepartementet
              när det gäller hanteringen av brottsoffer. Men när det gäller
              hanteringen av just kvinnor som varit utsatta för mäns våld kommer
              pengarna från Socialdepartementet. Jag menar att vi där har en
              attitydfråga att tillsammans bearbeta.
            </seg>
            <seg n="5b229615">
              Är kvinnor som utsatts för mäns våld brottsoffer, eller är det
              här en social fråga? Jag menar att det är dags att se kvinnor
              som utsatts för mäns våld som brottsoffer. Jag menar också att
              det är i den riktningen vi ska gå. Då ska vi också diskutera det
              finansiella ansvaret. Detta är icke ett socialt arbete, utan det
              handlar faktiskt om att kvinnor är brottsoffer och om att det
              är bra med kvinnojourer. Dessa ska vi uppmuntra och stödja. De
              är en första kontakt. Men alla dessa kvinnor som jobbar ideellt
              med att ta hand om detta med mäns våld mot kvinnor ska ha långsiktiga
              strukturella och finansiella förutsättningar för sitt arbete.
            </seg>
            <seg n="ff77d3f1">
              Tyvärr lyftes inte den tydligheten in i socialutskottets tillkännagivande
              i och med att den delen i Vänsterpartiets motion avstyrktes. Men
              jag är glad, Kristina Zakrisson, över att vi i debatten kan hjälpas
              åt med att vidga tillkännagivandet.
            </seg>
          </u>
          <note type="speaker" n="87c7c4d0">
            Anf. 51 KRISTINA ZAKRISSON (s) replik:
          </note>
          <u who="Q4607561" xml:id="i-73239b0285d71ff0-10" n="f36dd92f">
            <seg n="21476238">
              Herr talman! Vänsterpartiets motion går, såvitt jag kommer ihåg,
              ut på att det ska vara en statlig finansiering. Jag tycker att
              det finns anledning att diskutera hur finansieringen ska ske om
              den ska vara kommunal eller statlig eller om den ska ske på annat
              sätt. Jag delar dock uppfattningen att frågan om finansieringen
              måste lösas.
            </seg>
            <seg n="54f1ab6b">
              När det sedan gäller brottsoffer och om det här är fråga om ett
              brott eller en social fråga så skulle jag vilja påstå att det
              är båda delarna. Konsekvenserna av misshandel i hemmet är att
              barn ofta på något sätt påverkas. Även om de inte blir slagna
              själva påverkas de naturligtvis oerhört negativt, och det får
              naturligtvis också stora sociala konsekvenser. Jag skulle alltså
              vilja påstå att det är bådeoch.
            </seg>
          </u>
          <note type="speaker" n="7fa16eef">
            Anf. 52 MAGDALENA ANDERSSON (m):
          </note>
          <u who="Q4935870" xml:id="i-24036fe96867e549-0" n="e2fefb55">
            <seg n="ef69570f">
              Herr talman! För några år sedan blev jag uppringd av Birgitta.
              Hon var tidigare en aktad och mycket duktig socialsekreterare
              och var nu pensionär och levde tillsammans med sin man. Birgitta
              berättade för mig att mannen, Erik, nu var sjuk: Han mår inte
              bra. Han klarar inte att vara ensam längre. Han behöver mig precis
              hela tiden. Och det är klart att jag finns här för honom, sade
              Birgitta. Vi har gift oss, och det handlar om både nöd och lust
              när man är tillsammans, så jag ringer inte för att klaga på min
              situation. Det är självklart för mig att finnas här för Erik.
              Jag har bara ett enda önskemål. Hela mitt liv har jag varit med
              i Röda Korset och varit engagerad där, och en gång i månaden har
              min avdelning månadsmöte. Tänk om jag kunde få gå på dem! Det
              går inte nu. Jag har ingenting eget jag kan göra längre. Tänk
              om jag kunde ringa till hemtjänsten och beställa äldrevakt för
              de gånger det handlar om. Tänk att kunna ringa och bara boka den
              där hjälpen, utan krångel med biståndsbedömningar och beslut,
              för att man har en förståelse för att detta är viktigt, för att
              jag behöver andas och för att jag ska orka lite mer inte för att
              jag är någon som ställer en massa ohemula krav på kommunen eller
              är något som knäcker den kommunala budgeten. Det är lite så jag
              känner när jag har pratat med de ansvariga. Tänk om man hade några
              andra rutiner här, vad det skulle göra både mitt och kanske också
              Eriks liv så mycket lättare!
            </seg>
            <seg n="993b5e54">
              Herr talman! Det finns väldigt många människor som Birgitta.
              Socialstyrelsen säger att ungefär 70 % av all vård och omsorg
              sker i hemmet av anhöriga. Just därför är stödet till alla dem
              ett av de allra viktigaste uppdragen vi har i äldreomsorgen. Det
              är en av anledningarna till att vi moderater avsätter 64 miljoner
              kronor om året i vårt budgetförslag för att stärka projekt som
              kan förbättra anhörigas situation.
            </seg>
            <seg n="582b99ca">
              Regeringen verkar ha en rätt kluven inställning till anhöriga
              och stödet till dem. Riksdagen har det inte. Här har man gjort
              ett par tillkännagivanden i den här frågan det är några stycken
              som har pratat om det tidigare i dag som regeringen förefaller
              ha förträngt, gömt eller glömt.
            </seg>
            <seg n="80e1cc7a">
              Det är riksdagen som är landets högsta beslutande organ. Det
              lär vi våra barn i skolan. Att tillkännagivanden från riksdagen
              då inte åtgärdas utan hamnar i en byrålåda eller en pappershög
              någonstans är skamligt, herr talman. Det är skamligt att ingenting
              händer och att regeringen bara låter bli att utföra den beställning
              som man har fått från riksdagen. Därför har socialutskottet nu
              varit tvunget att erinra regeringen. Ett enigt utskott säger att
              nu får regeringen göra någonting och skyndsamt agera, helt i enlighet
              med vad man har sagt tidigare.
            </seg>
            <seg n="218ee463">
              Då tycker jag som så, herr talman: Vad kan vara rimligare än
              att vi i dag får ett besked? När kommer de här förslagen? Kan
              vi räkna med att det blir under det här riksdagsåret, 2004/05,
              eller ska det förhalas ytterligare? Eller ska vi behöva läsa,
              på riksdagens egen hemsida, fler pressmeddelanden som det som
              finns att läsa i dag? Jag kan citera vad det står på riksdagens
              hemsida. Det står så här: Stödet till personer som vårdar sjuka
              anhöriga måste bli bättre. Detta har riksdagen konstaterat och
              vid två tidigare tillfällen givit regeringen i uppdrag att presentera
              förslag på ett bättre anhörigstöd. Socialutskottet påminner om
              de tidigare uppdragen och vill se ett förslag från regeringen
              på detta område.
            </seg>
            <seg n="5cf8ba08">
              Herr talman! Om jag vore ansvarig och var tvungen att läsa något
              sådant på riksdagens egen officiella hemsida så skulle jag just
              nu ha skammens rodnad på kinderna. Nu har Ylva Johansson en chans
              att se till att vi slipper läsa något sådant igen.
            </seg>
            <seg n="7b0c188f">
              Herr talman! Moderat äldrepolitik innebär att man som äldre har
              rättigheter, att man betraktas som vuxen, att man får rätt och
              möjlighet att flytta mellan kommuner och också att man har rätt
              att välja vårdgivare. Vi vill införa en nationell finansiering
              av äldreomsorg, en som gör att man inte betraktas som en ekonomisk
              belastning för den kommun man flyttar till. Vi vill också ge andra
              aktörer möjlighet att med hjälp av auktorisation kunna erbjuda
              både vård och omsorg till den som har fått det beviljat. Den borgerliga
              alliansens förslag om vårdgaranti är en garanti för en god och
              värdig vård också när man blir gammal.
            </seg>
            <seg n="fa2d827e">
              Vi vill värna de anhöriga, precis som jag sade förut, med vårt
              stimulansbidrag, de 64 miljonerna, men vi vill också luckra upp
              de regler som finns, som är så fyrkantiga och som gäller för ideella
              organisationer, eftersom de diskriminerar en del organisationer
              som är väldigt värdefulla och viktiga men som inte är utformade
              efter den mall som statsmakterna har tyckt ska vara den rätta,
              alltså både rikstäckande och regionalt. Vi tycker att en rikstäckande
              organisation kan vara precis lika värdefull som en organisation
              som har styrelser i tio olika län, som reglerna nu säger. Vi skriver
              i vår motion till exempel om Anhörigrådet, som är oerhört viktigt.
              Vi nämner också Terrafem, en organisation som arbetar för kvinnor
              som har utsatts för våld och som kan erbjuda hjälp på 30 olika
              språk. De är rikstäckande, men de har inte regionala styrelser,
              och då är de inte med i den mall som finns. Det är tråkigt att
              regeringen inte försöker luckra upp sådana här fyrkantiga regler.
            </seg>
            <seg n="e5cee0c0">
              Vi har en framtida situation när det gäller äldre som innebär
              att antalet växer och ökar. Det är fler och fler som behöver vård
              och omsorg, och samtidigt är det alldeles för få som kommer att
              arbeta. Försörjningsbördan blir tung på dem som är yngre, och
              det blir stora skillnader både lokalt och regionalt. Vi moderater
              har tidigare föreslagit att man ska tillsätta en parlamentarisk
              beredning för att gemensamt försöka hitta en uppgörelse över partigränserna
              om hur vi ska klara finansieringen av äldreomsorgen på lång sikt.
              Är det inte dags att försöka söka breda lösningar på den största
              utmaningen vi har inför framtiden?
            </seg>
            <seg n="45663198">
              Jag skulle vilja avsluta med att ställa ett par frågor till statsrådet
              Ylva Johansson. Vad kommer att hända med de tillkännagivanden
              om anhöriga och stödet till dem som riksdagen har gjort och gör
              i dag? Nästa fråga: Är regeringen beredd att tillsätta en parlamentarisk
              beredning för att söka sådana här breda lösningar som garanterar
              äldreomsorgens finansiering i framtiden?
            </seg>
          </u>
          <note n="ea6418a8">
            Med det, herr talman, yrkar jag naturligtvis bifall på samma
            sätt som Cristina Husmark Pehrsson till reservation 1 under punkt
            11.
          </note>
          <note type="speaker" n="07b72d34">
            Anf. 53 ERIK ULLENHAG (fp):
          </note>
          <u who="Q4588714" xml:id="i-93f59788bcf207f7-0" n="58a2f489">
            <seg n="8d9a3d5c">
              Herr talman! Folkpartiet kommer, precis som Kerstin Heinemann
              tidigare redogjort för, inte att delta i beslutet om budgetramarna
              i dag, eftersom vi har en budget som skulle få folk i arbete i
              detta land. Däremot vill jag yrka bifall till reservation 17 angående
              anhörigstöd.
            </seg>
            <seg n="d6d786f6">
              I somras gav Folkpartiet ut en rapport som hette Vågar man bli
              gammal? Vi gjorde det mot bakgrund av att samtliga länsstyrelser
              i Sverige rapporterade en negativ utveckling inom äldreomsorgen.
              Vi gjorde det mot bakgrund av att man ser hur äldre runtom i Sverige
              nekas ett värdigt vardagsliv, möjligheten att komma ut i friska
              luften regelbundet, möjligheten att duscha och möjligheten att
              själv bestämma när man ska gå och lägga sig. Jag brukar fundera
              på det ibland: Hur skulle mitt liv se ut ifall någon sade att
              jag ska gå och lägga mig kl. 17.00 varje dag?
            </seg>
            <seg n="5010417b">
              Det gjorde man mot bakgrund av att det är mellan 4 000 och 5
              000 äldre i Sverige som nekas plats på äldreboende trots att de
              har bedömts ha behov av det. Det gjorde man mot bakgrund av minskad
              andel äldre som får hemtjänst i Sverige. Det gjorde man mot bakgrund
              av att en stor andel av äldre lider av undernäring. Det fanns
              tyvärr en rad andra skäl att ställa frågan: Vågar man bli gammal?
            </seg>
            <seg n="626800b6">
              Häromdagen svarade Röda Korset på frågan vad svenska folket tycker
              om att bli gammal. Man hade genomfört en opinionsundersökning,
              och det visade sig att sex av tio i Sverige är rädda för att de
              när de blir gamla inte får tillräckligt med stöd och hjälp av
              samhället. 60 % av människorna i ett land där man betalar världens
              högsta skatter litar inte på välfärden när man kommer att behöva
              den mest, det vill säga i slutet av sitt liv. 23 % i den här undersökningen
              sade till och med att de är rädda för att bli gamla och ensamma.
              Man upplever långt innan ålderdomen en rädsla för ålderdomen.
              47 % av dem som svarade på enkäten sade att de hade dåligt samvete
              därför att de besökte sina äldre anhöriga för sällan.
            </seg>
            <seg n="0e1c2ef9">
              Jag tror att det dåliga samvetet är kopplat till en oro för hur
              äldrevården fungerar. Om inte samhället tar ett ansvar måste jag
              som anhörig gå in och göra en större insats.
            </seg>
            <seg n="b21d38fd">
              Den här undersökningen om bristerna i äldreomsorgen pekar på
              att vi står inför två utmaningar i Sverige. Den första är att
              få ordning på dagens äldrevård så att vi kan garantera att äldre
              människor känner en trygghet i att alla äldre, i ett land där
              man betalar världens högsta skatter, faktiskt kan få en värdig
              ålderdom. Den andra gäller, mot bakgrund av en del av siffrorna
              från Röda Korsets undersökning: Hur förbereder vi oss för en situation
              där vi kommer att ha många fler äldre och många färre yngre?
            </seg>
            <seg n="045a57ba">
              Det är en jätteutmaning när 30-talister, 40-talister, 50-talister
              i allt högre grad kommer att behöva äldrevård. Finansminister
              Pär Nuder har upptäckt den här utmaningen, och han har gått ut
              i debatten och talat om att 60-talisterna blir tvungna att ta
              hand om det köttberg som består av 40-talisterna.
            </seg>
            <seg n="2c533d69">
              Jag är själv född på 70-talet, och det är väl jag och andra som
              ska arbeta för att det ska fungera. Pär Nuders uttalande är för
              oss därför mycket bekymmersamt. Det är alltid farligt i den politiska
              debatten att ställa grupp mot grupp. Det undergräver solidariteten
              när man på ett halvpopulistiskt sätt försöker vädja till de väljare
              som är födda på 70-talet genom att skylla på dem som är födda
              på 40-talet. Vi är alltid ute på hal is när vi tar en grupp och
              pekar ut den som ett problem dessutom med det språkbruk som Pär
              Nuder hade.
            </seg>
            <seg n="b51e7f6d">
              Det gläder mig att minister Ylva Johansson är här, och den första
              fråga jag skulle vilja ha svar på från Ylva Johansson är: Hur
              ser du på Pär Nuders syn på 40-talisternas ålderdom? Delar du
              finansministerns syn att det är ett köttberg som 60-talister och
              70-talister ska ta ansvar för?
            </seg>
            <seg n="180a9ee8">
              För att klara den framtida äldrevården behövs det mycket mer.
              Vi vet vad som behöver lösas. Vi vet att vi behöver lösa personalförsörjningen,
              se till att göra det attraktivt att arbeta inom vård och omsorg.
              Då kanske det inte är den allra smartaste åtgärden att införa
              en stopplag och förbjuda viss typ av förnyelse i vården. Fackförbunden
              säger att det kommer att bli mindre attraktivt att jobba inom
              vården. Som jag har förstått det är det en av Ylva Johanssons
              första insatser att ta itu med att det är mindre attraktivt att
              jobba inom äldrevården.
            </seg>
            <seg n="86b51ad1">
              Det handlar också och där har Folkpartiet en hel del kvar att
              tänka, men vi tänker leverera svaren inför valdagen 2006 om hur
              vi ska kunna säga till människor att vi klarat finansieringen,
              hur vi ska kunna vända de siffror som Röda Korset presenterat
              och hur folk ska kunna känna en trygghet för att pengarna kommer
              att räcka även när den som är född 1942, 1943 eller 1944 behöver
              bo på ett äldreboende.
            </seg>
            <seg n="d668548a">
              Folkpartiet har i sitt budgetförslag, som tyvärr mot bakgrund
              av majoritetsförhållandena i denna kammare kommer att bli avslaget
              och delvis redan blivit det, anslagit 1 miljard extra i stimulansmedel
              till äldreomsorgen. Vi har gjort det därför att vi menar att ifall
              nu utmaningarna framöver kommer att bli ännu större så är de rätt
              akuta redan i dag. Den här miljarden skulle användas, och kommer
              att användas vid en borgerlig valseger, till att inleda en försöksverksamhet
              runtom i Sverige och införa omsorgsgarantier. Äldre ska veta vad
              de har rätt att kräva. Och om jag inte får det ska jag ha rätt
              att få den inbetalda avgiften till äldreboende tillbaka. Jag ska
              ha rätt att bestämma att jag vill bo i mitt eget rum.
            </seg>
            <seg n="0451ebef">
              De som har följt politiken en tid tänker sig: Eget rum, det var
              väl 1985 som Bengt Westerberg pratade om det. Ja, i ett tjugotal
              av landets kommuner är det så att andelen äldre som inte har ett
              eget rum, som inte kan stänga dörren om sig på kvällen när de
              ska lägga sig, ökar. Omsorgsgarantin ska handla om att man ska
              ha rätt att välja den typ av boende man vill ha. Jag ska ha rätt
              att ställa krav på att få komma ut i friska luften. Jag ska ha
              rätt att ställa krav på att kunna duscha regelbundet. Jag ska
              ha rätt att ställa alla de krav som jag har varit van att göra
              när jag varit yngre. Det handlar om att myndigförklara de äldre.
              För den omsorgsgarantin har Folkpartiet föreslagit 900 miljoner
              kronor.
            </seg>
            <seg n="f925a8e5">
              Vi vill också öppna upp för äldrevårdscentraler, ställen där
              de äldre vet att all kompetens om äldre- och sjukvård och om kontakter
              med myndigheter och andra finns samlad. Jag kan ringa ett samtal
              och göra ett besök och få kontakt med de myndigheter och få den
              hjälp jag behöver. Vi vill öppna upp äldrevården och övrig vård
              för volontärverksamhet. Det är något märkligt med Sverige. Jämfört
              med andra länder gör vi mycket mindre frivilliginsatser i detta
              land. I Storbritannien, i Kanada och andra länder är det naturligt
              att man när man studerar eller går på gymnasiet gör en frivilliginsats.
              Det här tror jag behöver stimuleras ekonomiskt. Frivilliginsatser
              har ett värde som inte kan mätas i pengar.
            </seg>
            <seg n="bc2e42d7">
              Då och då tar jag, precis som alla andra riksdagsledamöter, emot
              skolklasser. Det sitter ett par skolklasser på läktaren nu. Den
              första fråga jag har ställt till dessa skolklasser är: Vem bestämmer
              i Sverige? Det vanligaste svaret är att Göran Persson bestämmer
              i Sverige. Det är delvis sant. Det är sant så till vida att man
              ser på nyheterna och hör att Göran Persson lägger fram ett förslag
              som röstas igenom i riksdagen, beroende på att han har ett lydigt
              transportkompani av socialdemokratin, Miljöpartiet och Vänsterpartiet
              som gör som Göran Persson säger. Men Göran Persson bestämmer därför
              att han har riksdagens stöd. Sedan brukar jag berätta för skolklasser
              att det händer att riksdagen tycker annorlunda än Göran Persson.
              Miljöpartiet och de borgerliga gör upp eller till och med Socialdemokraterna
              gör ibland upp med de borgerliga i riksdagen. Om Göran Persson
              då skulle vilja göra på ett annat sätt är Göran Persson tvungen
              att göra som riksdagen säger, riksdagen bestämmer.
            </seg>
            <seg n="12ecf417">
              Detta har skett vad gäller stödet till anhörigvården, inte en
              gång utan två gånger. Men problemet är att den svenska regeringen
              har struntat i detta fullständigt. Man har nonchalerat att det
              är riksdagen som bestämmer. Det innebär att mitt besked till skolklasser
              som kommer hit den gången inte stämmer.
            </seg>
            <seg n="798d50ab">
              Herr talman! Den maktarrogans som hanteringen av anhörigstödet
              visar och den situation som äldrevården har i Sverige är mycket
              tydliga exempel på att vi behöver en ny regering i detta land.
            </seg>
          </u>
          <note n="480d549f">
            I detta anförande instämde Marita Aronson, andre vice talman
            Kerstin Heinemann och Gabriel Romanus (alla fp).
          </note>
          <note type="speaker" n="d78c819c">
            Anf. 54 JAN LINDHOLM (mp) replik:
          </note>
          <u who="Q5956750" xml:id="i-22fc1ae316c20ca3-7" n="8d27e7dd">
            <seg n="64cd8466">
              Herr talman! Väldigt kort skulle jag vilja ställa en fråga. Det
              är så många saker som jag inte behärskar inom de här områdena.
              Är Erik Ullenhag säker på att det han säger är sant?
            </seg>
            <seg n="f3611b41">
              Han påstår att det är alltfler som inte kan stänga dörren om
              sig. Vad jag vet men jag kanske har fel är det så att alltfler
              gamla numera får sin omsorg i hemmet. Jag föreställer mig att
              man då kan stänga dörren om sig. Att de människor som nu finns
              på institutionsboende har sämre prognos eller är mer vårdberoende
              och har större vårdbehov gör att andelen som finns där också har
              större behov av uppsyn. Det måste vara en förändring av själva
              sättet att ta hand om de gamla som gör att de här siffrorna har
              uppstått. Det är väl ungefär som att jämföra päron och äpplen.
              Jag bara undrar.
            </seg>
          </u>
          <note type="speaker" n="50c1b63f">
            Anf. 55 ERIK ULLENHAG (fp) replik:
          </note>
          <u who="Q4588714" xml:id="i-93f59788bcf207f7-1" n="58a2f489">
            <seg n="1d967dc6">
              Herr talman! Svaret på den frågan är nej. Det är så att i ett
              tjugotal kommuner ökar andelen personer som borde ha rätt till
              ett eget rum. Andelen personer på äldreboenden som inte kan få
              den rätten tillgodosedd utan blir tvungna att dela rum ökar. De
              borde ha ett eget rum. Det är det ena svaret på frågan.
            </seg>
            <seg n="b9f59fb1">
              Det andra svaret är att det är sant att fler bor kvar hemma.
              Ofta kan det vara bra. Det kan vara bra att jag i högre grad kan
              bo kvar hemma. Men problemet, som jag också tog upp i mitt anförande,
              är att 4 0005 000 äldre som har begärt och fått bedömningen att
              de behöver en plats på äldreboende inte får det. Personer som
              är så hjälpbehövande att de skulle behöva bo på ett äldreboende
              och känna den tryggheten får inte någon plats på äldreboende.
              Det är ett mycket stort problem.
            </seg>
            <seg n="fa80531a">
              Eftersom Jan Lindholm passade på att ta replik skulle jag vilja
              ställa en fråga i anslutning till ett tidigare replikskifte med
              Kerstin Heinemann. Du sade i ditt anförande att du stöder Folkpartiets
              tankar om att man som anhörig mer ska kunna påverka stödet för
              anhörigvården. Är du i dag beredd att rösta för Folkpartiets reservation
              på detta område?
            </seg>
          </u>
          <note type="speaker" n="14af7ccd">
            Anf. 56 JAN LINDHOLM (mp) replik:
          </note>
          <u who="Q5956750" xml:id="i-22fc1ae316c20ca3-8" n="8d27e7dd">
            <seg n="dc72611d">
              Herr talman! Jag tänker inte rösta för Folkpartiets reservation.
              Det var ett intressant svar som jag fick. Jag kommer att gräva
              ytterligare i detta eftersom jag inte tycker att du egentligen
              svarar på min fråga. Hur man tas om hand i olika boendeformer
              har ju att göra med hälsotillståndet. Jag upplever att du egentligen
              inte svarade på min fråga.
            </seg>
          </u>
          <note type="speaker" n="96a688a6">
            Anf. 57 ERIK ULLENHAG (fp) replik:
          </note>
          <u who="Q4588714" xml:id="i-93f59788bcf207f7-2" n="58a2f489">
            <seg n="9d5a2eb9">
              Herr talman! Det här är jättefascinerande. Det börjar bli en
              repris av den debatt som ägde rum 1985 och som jag har läst om
              i efterhand. Då framhöll man från Folkpartiet att det är självklart
              att en gammal människa som bor på ett äldreboende ska kunna stänga
              dörren om sig. Det var ungefär vad vi sade. Nu säger jag samma
              sak: En gammal människa som bor på ett äldreboende ska kunna stänga
              dörren om sig.
            </seg>
            <seg n="7b754134">
              Beskedet i den förra debatten var att de kanske inte riktigt
              vill det. De är kanske vårdkrävande och behöver tillsyn. Men låt
              de äldre själva bestämma! Jag beskriver en verklighet, att den
              andel som vill bo i ett eget rum men förvägras det ökar i ett
              tjugotal kommuner. Detta är ibland problemet, och Miljöpartiet
              börjar mer och mer bli som en del av den lite sönderfallande maktallians
              som för närvarande styr detta land. Man är så rädd för förändring
              och för att människor själva ska få bestämma. När jag säger det
              som jag skulle tro att nästan varenda svensk tycker är självklart,
              nämligen att man på ålderdomen ska kunna bestämma om att få stänga
              dörren om sig, då går miljöpartisterna inte upp och säger: Vi
              håller med. I stället säger man: Stämmer det där?
            </seg>
            <seg n="d57b7fb6">
              Jag kan plocka fram de undersökningar som det gäller. Jag borde
              ha tagit med dem upp i talarstolen. De visar vad som just nu sker.
              Jag hoppas att Miljöpartiet framöver kommer att backa lite grann
              och säga att det är ett jätteproblem att människor inte kan stänga
              dörren om sig på äldreboendet och att människor inte själva kan
              välja att bo i ett eget rum. Vi ska gemensamt försöka ändra på
              det.
            </seg>
            <seg n="e346d98d">
              Det är klart att jag gärna tar en valdebatt om eget rum i långvården
              en gång till. Tyvärr är det nu 21 år senare. Detta är en fråga
              som jag trodde att vi var överens om.
            </seg>
          </u>
          <note type="speaker" n="20a4a1ff">
            Anf. 58 ULRIK LINDGREN (kd):
          </note>
          <u who="Q5956278" xml:id="i-da37b615561aee13-0" n="e3b178f9" next="i-cffdb67bfcaa8b91-0">
            <seg n="5658419a">
              Herr talman! Kristdemokraterna fick den 17 november till stånd
              en särskild debatt om äldrefrågorna, en angelägen debatt med tanke
              på alla de larm om vanvård som vi snart sagt dagligen har matats
              med under lång tid nu. Vårdens vardag, som ofta är av utomordentlig
              kvalitet, hör vi mindre om, vilket inte hindrar att larmen måste
              tas på största allvar.
            </seg>
            <seg n="9aa868cc">
              I debatten den 17 november lyfte Göran Hägglund särskilt fram
              behovet av en värdighetsgaranti som en grund eller en minimilista
              som inte får underskridas men mycket gärna överskridas. Där ska
              finnas krav som att det ska finnas tillräckligt med personal för
              att hjälpa till med mat och dryck, att ingen ska behöva ligga
              och vänta innan en blöja byts och att ingen ska behöva dö ensam.
              Sammanlagt är det fråga om tolv punkter.
            </seg>
            <seg n="5f5907a8">
              Kristdemokraterna har också lämnat in 23 interpellationer för
              att ur en mängd synvinklar debattera äldrefrågorna med ansvariga
              ministrar. Det är ju inte endast en äldreminister som har ansvaret
              för de här frågorna, och det handlar långt ifrån bara om vård.
            </seg>
            <seg n="e2adfd36">
              Det fordras en väldigt bred debatt, en nationell medvetenhet
              och en mobilisering för att det nu ska gå väl med äldrevården.
            </seg>
            <seg n="a113da52">
              Kristdemokraterna har också utlyst ett särskilt äldreår för att
              belysa frågorna över tid och få till stånd största möjliga uppmärksamhet
              på de här frågorna, men det räcker naturligtvis inte bara med
              ett särskilt äldreår. En nationell mobilisering måste ha en uthållighet
              i decennier framöver med tanke på hur befolkningssiffrorna ser
              ut, gärna som Magdalena Andersson här har efterlyst en parlamentarisk
              kommitté där vi får till stånd kanske som var fallet med pensionsuppgörelsen
              en väldigt bred samling omkring vad vi minsann ska ha som ett
              gemensamt åtagande för att uppfylla rimliga anständighetskrav
              inom äldreomsorgen.
            </seg>
            <seg n="be9704ee">
              Herr talman! Statsrådet Ylva Johansson gav inte ett klart ja
              till en värdighetsgaranti i äldredebatten den 17 november. Statsrådet
              talade då om att värdighetsgarantin bör vara självklar och att
              vi bör ställa högre krav än de som den presenterade värdighetsgarantin
              innehåller. Ja visst, gärna det och högre krav om man så vill,
              men varför inte börja med att med hela sin auktoritet som statsråd
              säga: Jo, vi ska ha den här miniminivån. Den får ingen underskrida,
              helt enkelt. Där hoppas vi kristdemokrater naturligtvis på ett
              väldigt klart och rungande ja-besked i dag från vår minister.
            </seg>
            <seg n="76c554a4">
              Det är naturligtvis så att en värdighetsgaranti fungerar bara
              i den mån personalen bär den, lever med den och har kompetens
              för sina alltmer kvalificerade uppgifter. Det är ett praktfullt
              socialdemokratiskt misslyckande att tio år efter ädelreformen
              har regeringen och dess stödpartier fortfarande inte vidtagit
              de nödvändiga åtgärderna för att kompetensförsörja äldreomsorgen.
            </seg>
            <seg n="366bc69f">
              I ädelreformen för tio år sedan tog kommunerna över många uppgifter
              från landstingen, många gånger med ett högt sjukvårdsinnehåll,
              men personalen i kommunerna var inte kompetensförberedd för den
              utmaningen, och det har inte blivit bättre på dessa tio socialdemokratiska
              regeringsår.
            </seg>
            <seg n="063c8993">
              Fler och fler är i kommunens vård i stället för på sjukhus, fler
              är hemma i den egna bostaden trots svåra sjukdomstillstånd och
              fler dör hemma i stället för på sjukhus. Detta kan vara helt i
              sin ordning om de här människorna vårdas av personal som har tillräcklig
              kompetens, men vad gäller kompetens saknar 40 %, eller 100 000,
              av personalstyrkan i de kommunala omsorgerna en träffande utbildning.
              Detta har Socialstyrelsen kommit fram till.
            </seg>
            <seg n="6d25b29f">
              Kristdemokraterna föreslår sammanlagt 4,2 miljarder mer än vänsterkartellen
              i statsbidrag till kommuner och landsting åren 20052007, men vi
              kostar också på oss ett välkomnande som vi tycker att Socialdemokraterna
              och vänsterkartellen ändå visar upp här. Efter ett antal år av
              kristdemokratiska krav visar vänsterkartellen en vilja att ge
              mer pengar till kommunerna 2005. Statsrådet Ylva Johansson har
              angett att det ska komma en satsning på kompetensutveckling för
              personal i äldreomsorg på en dryg miljard.
            </seg>
            <seg n="f297d01e">
              Denna kursändring från regeringen är som sagt välkommen, men
              samtidigt måste vi vara väldigt ärliga i den här diskussionen
              och se att det fortfarande handlar om alldeles för små belopp
              för att det ska bli verkligen på bredden och på djupet ett kompetenslyft
              i omsorgerna. Kommuner, landsting och enskilda måste svara upp
              med en mycket stor egeninsats för att den här miljarden ska räcka
              till någonting som verkligen ger ett genomslag, gör skillnad.
              En miljard under tre år räcker inte långt.
            </seg>
            <seg n="d3647546">
              I rapporten Investera nu! som tio ämbetsverk tagit fram på regeringens
              uppdrag angående hur vi ska klara personalrekrytering och personalutveckling
              i omsorgerna, begärdes 5 miljarder, vilket kan jämföras med den
              miljard som blev resultatet.
            </seg>
            <seg n="d0823a60">
              Herr talman! Det är lätt att i en sådan här debatt ge bilden
              av de äldre som enbart en belastning. Vi har Pär Nuders kränkande
              ordval om köttberg som ett övertydligt exempel på detta. I verkligheten
              är det ju så att många människor arbetar även efter 65, i somliga
              fall i flera år. Förenings-Sverige med mängder av frivilliginsatser
              skulle inte fungera utan gänget av aktiva pensionärer och framför
              allt finns det en stor armé av äldre som gör frivilliginsatser
              i vård och omsorg, bemannar väntjänster eller passar en jourtelefon,
              och framför allt en jättearmé av anhörigvårdare. Utan dessa skulle
              den lönebetalda vården helt enkelt kollapsa.
            </seg>
            <seg n="e4640ea7">
              Kristdemokraterna anser att varje kommun måste ha en tydlig och
              känd meny för anhörigstödet. Hur ska rådgivningen till den som
              vårdar se ut? Finns det en jourlinje som man kan ringa på när
              man har ett akut behov av hjälp? Vart ska man ringa? Det ska finnas
              en väl känd jourlinje. Hur är växelvården upplagd i min kommun?
            </seg>
            <seg n="28936bb9">
              Detta ska göras tydligt och känt för den som sitter med det tunga
              ansvaret för anhörigvården.
            </seg>
            <seg n="5862f68b">
              Alla blir vinnare på detta. Det är en vinst för kommunen ju mer
              och ju längre en anhörigvårdare orkar. Det är förstås en vinst
              för anhörigvårdaren om han eller hon orkar längre och känner att
              den man älskar kan man fortsätta att vårda och kämpa för och inte
              ge upp. Och det är förstås en vinst för den sjuke om vården fungerar
              väl.
            </seg>
            <seg n="c2a7fef9">
              Kristdemokraterna begär ett nationellt resurscentrum för anhörigstöd
              som kan tjäna som en kunskapsresurs för kommunernas arbete med
              anhörigstödet. Det finns inte med i detta betänkande, men det
              är ändå väldigt viktigt att komma ihåg för att följa detta arbete.
            </seg>
          </u>
          <note n="85cabdc3">
            Angående anhörigstödet hänvisar jag till reservation 16 som jag
            yrkar bifall till.
          </note>
          <u who="Q5956278" xml:id="i-cffdb67bfcaa8b91-0" n="e3b178f9" prev="i-da37b615561aee13-0">
            <seg n="48be1a2e">
              Som flera har varit inne på är det mycket beklämmande att regeringen
              struntar i att verkställa det som riksdagen har begärt. Det gäller
              framför allt i en sådan här fråga som definitivt inte är någon
              cykelställsfråga. När det gäller hur anhörigstödet ska utvecklas
              och skötas och vilket lagstöd det ska ha, då har vi inte regeringen
              med oss, utan den är bara likgiltig och nonchalant i fråga om
              det hela.
            </seg>
            <seg n="1971c50e">
              Jag vore tacksam att få svar på Kristdemokraternas fråga i den
              fortsatta debatten.
            </seg>
          </u>
          <note type="speaker" n="acd4ae74">
            Anf. 59 ELINA LINNA (v):
          </note>
          <u who="Q4349165" xml:id="i-19a930e650c1e862-0" n="9657cf97">
            <seg n="647b17d7">
              Herr talman! Det är endast tre veckor sedan vi här i kammaren
              debatterade äldrevården, då som en särskild debatt. Äldrepolitiken
              är ett viktigt område. Det känns därför rätt att fortsätta debatten
              om äldrevården också i budgetsammanhang.
            </seg>
            <seg n="a49c11c3">
              Välfärden i Sverige har byggts upp av kvinnor och män som i dag
              är pensionärer. Den bygger på generella och individuella rättigheter
              och skyldigheter. Den har finansierats av skattemedel och syftar
              till att fördela resurserna rättvist.
            </seg>
            <seg n="67a3caa5">
              Åldrandet ska inte vara förenat med oro för hur den dagliga försörjningen
              och vardagen ska klaras av. Den äldre ska inte behöva komma i
              en beroendeställning till sin partner eller sina barn. Det är
              därför viktigt att värna den generella äldreomsorgen utifrån behov.
              Vi kan dock konstatera att denna välfärd naggas i kanten då alltfler
              får sina behov tillgodosedda av anhöriga och andra närstående.
              Vänsterpartiet anser att samhället ska ta det yttersta ansvaret
              för vård och omsorg, men då en anhörig vill och kan ge sin närmaste
              vård och omsorg ska hon, det är oftast kvinnor, få samhällets
              stöd och erkännande för sina insatser.
            </seg>
            <seg n="21a3d422">
              Det är bra att regeringen avsätter ytterligare 25 miljoner kronor
              per år under perioden 20052007 för fortsatt stöd till anhöriga.
              I övrigt föreslår regeringen inga insatser för att stödja anhöriga
              som vårdar sina närstående utan skriver att det för närvarande
              inte bör genomföras några lagändringar för att stärka anhörigstödet,
              detta trots att socialutskottet i två av riksdagen godkända tillkännagivanden
              har begärt en återrapport. Jag ska inte upprepa dessa tillkännagivanden
              eftersom de har nämnts tidigare här i talarstolen. De är alltså
              bekanta.
            </seg>
            <seg n="6f6fabdb">
              Vänsterpartiet anser att det är glädjande att utskottet nu tillstyrker
              motionen från Socialdemokraterna, Vänsterpartiet och Miljöpartiet
              och föreslår ytterligare ett tillkännagivande om att regeringen
              skyndsamt ska bereda och presentera förslag till insatser för
              att säkerställa och stärka stödet till anhöriga i enlighet med
              de tidigare nämnda tillkännagivandena. Jag hoppas också att statsrådet
              ska kommentera både de tidigare tillkännagivandena och det som
              kommer att göras i dag.
            </seg>
            <seg n="66db3072">
              På regeringens hemsida kan vi läsa om kompetensstegen ett led
              i utvecklingen av kvaliteten i vård och omsorg för äldre. Vi i
              Vänsterpartiet är nöjda med att Ylva Johansson lyfter fram personalens
              roll och betydelse inom äldreomsorgen. Det är viktigt att personalen
              ges möjlighet till kompetensutveckling och att det finns tillräckligt
              med vårdpersonal för att kunna uppfylla behoven.
            </seg>
            <seg n="658f6f58">
              I dag finns det tyvärr ofta brister. Det handlar inte enbart
              om att personalen inte har adekvat utbildning, utan ofta handlar
              det också om att det finns för lite personal för att kunna upprätthålla
              kvaliteten inom äldreomsorgen. Personaltätheten är på många ställen
              för låg. Det finns inte en chans att leva upp till socialtjänstlagens
              mening att de gamla ska ha rätt till en aktiv och meningsfull
              tillvaro. Personalen känner frustation och missnöje på grund av
              att de inte klarar av sitt arbete på ett bra sätt. Lagarna hjälper
              inte till om inte verksamheten klarar av att leva upp till lagens
              andemening.
            </seg>
            <seg n="9d01e051">
              Det är bra att regeringen nu tar initiativ till en flerårig nationell
              satsning inom äldreomsorgen. Det behövs.
            </seg>
            <seg n="579f145d">
              Andelen utlandsfödda äldre ökar. Den klart största gruppen av
              utlandsfödda är vi som kommer från Finland. Den gruppen skiljer
              sig från de andra stora grupperna på så sätt att sverigefinnarna
              tillhör gruppen nationella minoriteter.
            </seg>
            <seg n="5afa6f8c">
              Sveriges riksdag beslutade för fem år sedan om en samlad minoritetspolitik
              till skydd för de nationella minoriteterna i Sverige. Redan i
              förarbetet till beslutet betonades vikten av att äldrevård ska
              ges också på modersmål. I betänkandet står det att finsktalande
              äldre i de kommuner där det finns tillräckligt många äldre som
              använder finska ska ges en lagfäst rätt att få hela eller en del
              av den äldreomsorg som erbjuds i kommuner av personal som behärskar
              finska och att innan lagförslag utformas bör en översyn göras
              av i vilka kommuner det finns tillräckligt många äldre som använder
              och som är i behov av äldreomsorg samt vilka resurser som finns
              i dessa kommuner när det gäller personal som behärskar dessa språk.
            </seg>
            <seg n="3e027d03">
              Behovet av finskspråkig personal ökar ständigt. Därför behöver
              det vidtas åtgärder för att påskynda uppbyggnaden av finskspråkig
              äldreomsorg i hela landet. Detta är en fråga som inte bara kan
              hanteras lokalt, utan det krävs en nationell strategi. Jag anser
              att vi borde ta fram en nationell handlingsplan för äldreomsorg
              på finska.
            </seg>
            <seg n="2ea778ca">
              Åter till regeringens hemsida om kompetensstegen. Där kan man
              läsa: För äldre med omsorgsbehov behövs en flexibel och verksamhetsanpassad
              vård och omsorg där medicinsk kompetens kombineras med den sociala
              och kulturella kompetens som krävs för att bemöta människor utifrån
              deras unika livssituation och bakgrund.
            </seg>
            <seg n="f5524847">
              Den meningen väcker förhoppningar hos mig om att äldre med annat
              modersmål än svenska kan få sina behov tillfredsställda bättre
              än som sker i dag. Inom äldreomsorgen finns det en stor resurs
              av språk- och kulturkompetens bland personal som invandrat till
              Sverige eller som tillhör någon av grupperna nationella minoriteter.
              De är tyvärr en outnyttjad resurs. Det handlar i första hand om
              en brist på medvetande och organisation. Det är också kvalitetshöjande
              att särskilt uppmärksamma människor genom att möta dem på deras
              modersmål. På så sätt kan vi skapa en relation, och en relation
              krävs för att kunna bedöma behov och vilka insatser som krävs.
            </seg>
          </u>
          <note n="a7174552">
            Herr talman! Jag yrkar bifall till vår reservation 19.
          </note>
          <note type="speaker" n="e2d04e74">
            Anf. 60 ULRIK LINDGREN (kd) replik:
          </note>
          <u who="Q5956278" xml:id="i-1d5390855f1a6854-0" n="e3b178f9">
            <seg n="18ffe9d0">
              Herr talman! Jag vill tacka Elina Linna för engagemanget för
              i synnerhet de finskspråkiga grupperna och över huvud taget för
              olika minoritetsspråk som vi i dag har i Sverige. Vi vet att kommuner
              som satsat på utbildning och fortbildning av invandrare med olika
              språk fått en mycket lojal och engagerad arbetsstyrka.
            </seg>
            <seg n="66048a00">
              Jag vill tacka Elina också för att hon tycks dela upprördheten
              över att socialutskottet och riksdagen så flagrant negligeras
              och nonchaleras av regeringen. Som vi sagt i tillkännagivande
              efter tillkännagivande från riksmötet 2001/02 och framåt har vi
              inte fått något besked eller någon uppmärksamhet från regeringen
              beträffande anhörigfrågorna, vilket vi skulle vilja ha. Även i
              höst efterlyser vi samma saker, och tystnaden är skrikande. Vad
              kommer regeringen egentligen att göra?
            </seg>
            <seg n="a6ed65f7">
              Frågan till Vänsterpartiet blir vad Vänsterpartiet, som en del
              i den vänsterkartell som inte orkar och inte förmår ta tag i denna
              fråga, kan göra och kommer att göra för att regeringen ska ta
              frågan på allvar. Delar Vänsterpartiet Kristdemokraternas syn
              att vi behöver ett lagstöd som en del i stödet till anhörigvårdarna?
            </seg>
          </u>
          <note type="speaker" n="3aefff36">
            Anf. 61 ELINA LINNA (v) replik:
          </note>
          <u who="Q4349165" xml:id="i-19a930e650c1e862-1" n="9657cf97">
            <seg n="384a4c8c">
              Herr talman! När det gäller anhörigstöd står ett enigt utskott
              bakom tillkännagivandet. Därför förutsätter jag självklart att
              alla partier bevakar frågan och kommer att arbeta för att regeringen
              ska åtgärda den och komma tillbaka till riksdagen med förslag.
              Jag ska inte föregripa statsrådet, som just nu inte är i kammaren
              ser jag, eftersom jag räknar med att hon kommer att kommentera
              frågan från talarstolen.
            </seg>
            <seg n="f1ff2b2a">
              Beträffande lagstöd som en del av stödet i anhörigvården vill
              jag säga att Vänsterpartiet förutsätter att anhörigvård bygger
              på frivillighet. Som jag sade i mitt huvudanförande är det självklart
              att man, när man ställer upp för en anhörig, måste få möjligheter
              att kunna ge den vården och då måste också samhället hjälpa till
              med stöd och resurser.
            </seg>
          </u>
          <note type="speaker" n="03dab2ee">
            Anf. 62 ULRIK LINDGREN (kd) replik:
          </note>
          <u who="Q5956278" xml:id="i-1d5390855f1a6854-1" n="e3b178f9">
            <seg n="ef6a2d14">
              Herr talman! Det stämmer att ett enigt utskott är upprört över
              hur regeringen behandlar utskottet och riksdagens beslut i en
              så stor och viktig fråga som den om hur anhörigstödet ska utvecklas
              och hanteras. Jag tänkte att ni i Vänstern, som ju inte är främmande
              för ibland dramatiska aktioner, skulle kunna göra något och verkligen
              trycka på regeringen genom att säga att detta är en så oerhört
              central fråga att ni kommer att sätta hårt mot hårt, att ni har
              den och den kofoten som ni tänker använda om regeringen inte skärper
              sig och beaktar och respekterar vad riksdagen beslutat. Jag hade
              hoppats få ett konkret besked på den punkten.
            </seg>
            <seg n="fa6dfc9e">
              När det gäller lagstödet är det just för att anhöriga inte ska
              hamna i olika tvångssituationer som vi behöver lägga ett lagtvång
              på kommunerna som innebär att de på olika sätt måste stötta den
              som vårdar en svårt sjuk nära anhörig. Förvisso upplever somliga
              anhöriga det som att de befinner sig i en tvångssituation. De
              känner sig utlämnade, vet inte vad de ska ta sig till i sin egen
              kommun, vet inte varifrån de kan få stöd. Det känns nästan som
              att en del kommuner räknar med att eftersom de anhöriga är så
              duktiga och sköter det hela själva slipper kommunen göra det.
              För att komma ifrån upplevelsen av tvång är det därför viktigt
              att kommunerna har ett lagtvång som gör att de inser att de måste
              stödja de anhöriga.
            </seg>
            <seg n="4bed7b44">
              Sedan skulle jag gärna vilja ha besked om hur Vänsterpartiet
              ställer sig till att vi avsätter mer pengar för att vi ska kunna
              fortsätta det viktiga Anhörig 300-arbete som inletts. Vi vet att
              för att det ska ha framgång över tid krävs stor uthållighet. Vi
              anvisar därför 50 miljoner kronor för 2005 och 2006, men Vänstern
              är inte med där. Hur kan det komma sig?
            </seg>
          </u>
          <note type="speaker" n="ff175e5d">
            Anf. 63 ELINA LINNA (v) replik:
          </note>
          <u who="Q4349165" xml:id="i-19a930e650c1e862-2" n="9657cf97">
            <seg n="1e75af6f">
              Herr talman! Jag börjar med det sista som Ulrik Lindgren tog
              upp. Vänsterpartiet står ju inte bakom Kristdemokraternas budgetlösningar.
              De pengar som Kristdemokraterna tar till det ändamålet tas från
              sådant som Vänsterpartiet står för, nämligen stöd på arbetsmarknaden,
              sjukersättningar och annat som togs upp i den tidigare delen av
              debatten i dag. Jag tror att detta också är mycket klart för Ulrik
              Lindgren. Helheten i vårt budgetförslag är bra, och vi är nöjda
              med den. Kommunerna får mera pengar.
            </seg>
            <seg n="f3e89192">
              Visst gillar Vänsterpartiet dramatiska aktioner, men i den här
              frågan vill vi satsa seriöst och ordentligt. Det behövs alltså
              inte några dramatiska aktioner.
            </seg>
            <seg n="64524b19">
              Jag vill rekommendera Ulrik Lindgren att han, när han träffar
              personer som är oroliga, tar upp med dem vad de kan göra för visst
              är oron många gånger befogad. Därför finns det äldreombud. Det
              är väldigt bra att diskutera med äldreombuden, som kan tala med
              både anhöriga och äldre och hjälpa dem i deras oro, och också
              sätta press på kommunerna.
            </seg>
          </u>
          <note type="speaker" n="2f9756dc">
            Anf. 64 ANNIKA QARLSSON (c):
          </note>
          <u who="Q4769498" xml:id="i-7a0480466fb25f08-0" n="fbba0c37">
            <seg n="7063ce1d">
              Herr talman! Jag börjar med att instämma i Kenneth Johanssons
              tidigare anföranden och stöder de motioner som vi väckt och de
              reservationer som vi har i betänkandet.
            </seg>
            <seg n="bf5a4c3b">
              På Lövstagården bor det 49 äldre damer och herrar. De har alla
              var sitt enskilt rum med egna möbler och en liten köksvrå. I ett
              av rummen bor 83-åriga Britta Andersson sedan fyra år. Hon sitter
              i rullstol och är blind på vänster öga. På burspråkets fönsterkarm
              ståtar några vackra rosa orkidéer och i en skål på bordet framför
              ligger en hög med små chokladkex som hon vunnit på bingo.
            </seg>
            <seg n="7b926da6">
              Här trivs jag bra. Det finns absolut ingenting att klaga på.
              Annat var det när jag bodde kvar hemma. Då kom hemtjänsten inrusande
              med matkassarna, slängde dom på bordet och sedan försvann de.
              Här får jag mer kontakt med personalen, säger hon samtidigt som
              hon bjuder laget runt på chokladkex.
            </seg>
            <seg n="539d52b0">
              Detta är från en artikel i Vårdfackets tidning. Och visst kan
              man känna hur chokladen smakar, se blommorna och förstå hur gott
              Britta tycker att livet är.
            </seg>
            <seg n="d04c51b0">
              Herr talman! God livskvalitet är något som borde vara en självklarhet,
              men hur ser det egentligen ut för äldre i dag? Som Erik Ullenhag
              tidigare nämnde visar undersökningar att omkring 60 % av svenskarna
              är oroliga för att bli gamla därför att de inte litar på att de
              kan få en bra omsorg när de själva inte längre klarar av att putsa
              fönstren, tvätta håret eller skala potatisen till middag. Kvinnorna,
              som lever lite längre och som vårdat maken, får själva inte hjälp.
            </seg>
            <seg n="f857bfc1">
              Alla människor, gamla som unga, har rätt till ett värdigt liv.
              Det måste vara självklart även för äldre att de ska känna delaktighet,
              valfrihet, självförverkligande, oberoende, värdighet och trygghet.
              För att människor ska känna sig trygga på ålderns höst är det
              viktigt att all äldrevård och omsorg har god kvalitet och att
              människor bemöts med respekt och värdighet.
            </seg>
            <seg n="e6b3f936">
              Det är nödvändigt att öppna för nytänkande om hur äldrevård och
              omsorg ska organiseras på bästa sätt för att detta ska bli möjligt.
              Centerpartiet vill skapa förutsättningar för att de äldres vård
              och omsorg ska kunna drivas med utgångspunkt i enskildas behov
              och önskningar.
            </seg>
            <seg n="b28d0729">
              Den stora utmaningen för äldrevård och omsorg är att på ett bra
              sätt klara det snabbt växande antalet äldre varav många har en
              annan kulturell bakgrund. Svårigheterna att rekrytera, kompetensutveckla
              och behålla personal äventyrar möjligheterna till en kvalitetssäker
              äldrevård och omsorg i framtiden. Men det är inte bara kompetensutveckling
              som krävs. Det måste också finnas ekonomiskt utrymme för att kunna
              ge våra äldre en värdig vård.
            </seg>
            <seg n="9dd2cb63">
              Maxtaxan har gett mer pengar i plånboken för dem som har bra
              pension men har förvärrat situationen inom äldreomsorgen. Införandet
              av maxtaxa har medfört att många kommuner tvingas minska kostnaderna
              för verksamheten samt att man försöker kompensera intäktsbortfallet
              genom att höja andra avgifter.
            </seg>
            <seg n="3220be3a">
              Införandet av maxtaxan har fått den märkliga omfördelningseffekten
              att de sämst ställda pensionärerna får betala för de bättre lottades
              avgiftsreduktion samtidigt som allas kvalitet försämras. Centerpartiet
              anser att regeringen snarast bör utvärdera konsekvenserna av den
              nu införda maxtaxereformen.
            </seg>
            <seg n="b78dd781">
              Herr talman! Antalet platser på äldreboenden minskar snabbt,
              och antalet äldreomsorgstimmar har stagnerat trots att alltfler
              har behov av både hjälp och omsorg. För att få en bättre äldreomsorg
              som kan hjälpa fler måste vi också se hur mycket tid och kraft
              all byråkrati i vården och omsorgen tar.
            </seg>
            <seg n="cbc49f77">
              Äldreomsorgen har fått ökade resurser under senare år, mer än
              vad löner och priser har ökat. Men trots det försvann 5 000 äldreboenden
              bara under 2002. Om man slår ut hela verksamheten med alla tjänster
              som ingår blir det bara tre hemtjänsttimmar kvar på varje heltid.
              Det är inte konstigt att personalen går på knäna. Det är inte
              acceptabelt.
            </seg>
            <seg n="3290b385">
              Vi ser i dag en mycket snabb nedläggning av äldreboende runtom
              i Sverige. Visst är det så att många äldre vill bo kvar hemma,
              och självklart ska de kunna välja det. Men det är många som känner
              sig otrygga därför att de vet att de inte får plats även om de
              behöver i ett boende som ger trygghet, omsorg och tillsyn dygnet
              runt. Nedläggningen av äldreboendena, som beror på att kommunerna
              inte kan ta ut skälig hyra på grund av maxtaxans inlåsningseffekt,
              minskar valfriheten för gamla människor.
            </seg>
            <seg n="894082b2">
              Det finns fler som vill känna trygghet och njuta av livet som
              Britta men som inte får plats.
            </seg>
            <seg n="8ab539a1">
              Vi som sitter här i kammaren tror ofta att vi kan lösa problemen
              i äldreomsorgen genom nya regleringar. I kommunerna och ute i
              verksamheten betyder det fler byråkrater och fler blanketter.
              Detta kostar. Det är inte fler regler, register, blanketter och
              byråkrater som de gamla behöver. Det är fler hemtjänsttimmar och
              fler äldreboenden. Med maxtaxor och nya lagar gör Ylva Johansson
              och hennes företrädare det allt svårare för kommunerna att utforma
              en äldreomsorg efter lokala förutsättningar. Min fråga är: Vad
              det så man ville ha det?
            </seg>
            <seg n="e9d8beca">
              Herr talman! Centerpartiet tror på människor och vet att möten
              mellan människor och familjebanden är livskvalitet. Vi kan inte
              besluta om barns besök hos sina gamla föräldrar, men vi kan göra
              något annat. Vi kan ge ett bra stöd till anhörigvården.
            </seg>
            <seg n="7db94a76">
              Vi kan uppmärksamma den fantastiska resurs som utgörs av alla
              de tusentals personer som är aktiva i Väntjänsten, där yngre och
              friskare pensionärer hjälper dem som är äldre. Eller som i Samverket
              hemma i Åmål, där frivilliga och organisationer jobbar tillsammans
              för att erbjuda olika aktiviteter som höjer livskvaliteten. Vi
              kan minska den byråkrati som står i vägen för de lokala och nära
              lösningarna. Men det allra viktigaste är kanske att vi är medmänniskor.
            </seg>
            <seg n="0cc5b6fd">
              Det är faktiskt så att anhöriga och bekanta själva står för den
              största delen av Sveriges äldreomsorg. Äldre är inte en grupp
              som enbart är i behov av vård och omsorg, utan i högsta grad människor
              som har mycket att tillföra till samhällets utveckling.
            </seg>
            <seg n="817dd30f">
              Personalen runtom på alla äldreboenden och alla som jobbar på
              hemtjänsten är fantastiska som ger så mycket som de bara orkar.
              De är kittet som gör att verksamheten håller samman och går runt
              trots bristande ekonomi, nya regler och tuffa arbetsförhållanden.
              För att ge dem en ärlig chans att få en hållbar arbetssituation
              måste regleringar och blanketter bort.
            </seg>
            <seg n="80803c35">
              Men, herr talman, för att långsiktigt garantera en bra välfärd
              måste det också till en hållbar tillväxt, och för det krävs en
              ny regering.
            </seg>
          </u>
          <note type="speaker" n="10f169b5">
            Anf. 65 CATHERINE PERSSON (s):
          </note>
          <u who="Q4972478" xml:id="i-233219a693e7bfb7-0" n="9c7fd2b9">
            <seg n="7e7c9d49">
              Herr talman! Inköp av tvål, vad har det med äldreomsorg att göra?
              För några år sedan var det vad de hetaste debatterna i Trelleborg
              handlade om. Det blev också en symbolfråga för i vilken riktning
              äldreomsorgen skulle utvecklas. Jag ska återkomma till det lite
              senare.
            </seg>
            <seg n="b9ed1666">
              Först vill jag ta ett annat exempel om utvecklingen i vårt samhälle.
              För ett tag sedan när jag var och besökte en släkting på ett äldreboende
              var det samtidigt kalas för en annan boende. Jag fick genast berättat
              för mig att det var ett mycket speciellt kalas. Kvinnan fyllde
              nämligen 100 år. Det lite roliga var att kvinnan själv inte tyckte
              att det var något speciellt. Hon sade: Vadå? Nu är det så många
              som fyller 100 år. Sedan sade hon på ännu värre skånska än vad
              jag tror att ni tycker att min är: Förr va di unika, di som fyllde
              hundra. Det är de inte i dag. Hon tyckte inte att hon var särskilt
              unik.
            </seg>
            <seg n="ce7eff45">
              Det är kanske precis så det är. En av det svenska välfärdssamhällets
              största framgångar är att fler människor blir allt äldre. Det
              skapar också många utmaningar och möjligheter. År 1900 var det
              tolv svenskar som var äldre än 100 år. I mitten på seklet var
              det 43 personer. År 2000 var det 1 000 invånare som var över 100
              år. Det är klart att kvinnan hade en poäng. Hon var inte så unik
              som tidigare, även om jag tyckte att hon var unik i åldershänseende.
            </seg>
            <seg n="3e62ecf4">
              Den förändrade åldersstrukturen i vårt samhälle kräver så klart
              att vi förändrar och anpassar samhället. Det gäller till exempel
              vård och omsorg, som vi diskuterar här i dag. Däremot är det viktigt
              att komma ihåg att den totala demografiska utvecklingen är inte
              fullt så dramatisk, i varje fall under de närmaste tio åren, som
              man ibland kan tro i debatten.
            </seg>
            <seg n="41f87abe">
              Antalet personer över 80 år kommer de närmaste tio åren att ligga
              på ungefär dagens nivå. Antalet 90-åringar kommer dock att öka
              med drygt en fjärdedel. Däremot börjar det om ungefär 25 år bli
              större förändringar. Det är när 40-talistkullarna år 80 års ålder
              och däröver. Därmed ökar också behovet av vård.
            </seg>
            <seg n="1d122994">
              Det kräver naturligtvis att vi inom alla politikområden fattar
              kloka och långsiktiga beslut som ger balans mellan generationer,
              inte motsättningar mellan dem. Likaväl som vi måste ta till vara
              äldres kompetens i arbetslivet, likaväl måste vi få marknaden
              att inse att alla över 65 år inte är en grupp som vi buntar ihop
              och som har samma behov. Dessutom kommer många av dem att vara
              intressanta för marknaden när det gäller varor och tjänster, eftersom
              de kommer att vara kapitalstarka. Likaväl är det angeläget att
              satsa på barn och ungdomar så att nästa generation kan växa upp.
            </seg>
            <seg n="d722a0a9">
              Därför är det viktigt för oss socialdemokrater att vi fullföljer
              kontraktet mellan generationerna. Det är viktigt för oss socialdemokrater
              att äldreomsorgen är solidariskt finansierad och till för alla
              efter behov. Det är viktigt för oss socialdemokrater att äldreomsorgen
              inte är en vara eller en tjänst på marknaden som endast utfaller
              utifrån inbetalda premier.
            </seg>
            <seg n="bddd8100">
              Herr talman! Politik som berör äldre kan vara det mesta. Men
              här och nu kommer jag dock att koncentrera mig på det som hör
              till socialutskottets budgetområde.
            </seg>
            <seg n="7ec7f571">
              Det är som många tidigare har berört. Det finns många och ständigt
              nya utmaningar. Men det finns också skäl att peka på de framsteg
              som har gjorts inom sjukvården och äldreomsorgen för att erinra
              sig om att det faktiskt sker förbättringar. Bättre och nyare mediciner
              och behandlingsmetoder kommer allt oftare äldre till del. Hög
              ålder är mer sällan en risk då nya metoder tillämpas. Allt högre
              upp i åldrarna åtgärdas sjukdomstillstånd, något som vi för 20
              år sedan knappast ens kunde drömma om. Som exempel kan nämnas
              bypassoperationer och tidigt insatt behandling av stroke.
            </seg>
            <seg n="5a3a7548">
              Herr talman! Det är också drygt 20 år sedan mina första riktiga
              egna möten med äldreomsorgen skedde. Det var på en av dåtidens
              långvårdsavdelningar. Sedan dess har jag på olika sätt följt och
              präglat äldreomsorgen antingen som anhörig eller också i professionen,
              som ansvarig kommunpolitiker och på senare år i riksdagen och
              inom utredningar. Det har naturligtvis gett en mängd olika intryck.
            </seg>
            <seg n="f0a5a32a">
              Det område som jag bedömer har förändrats i stor utsträckning
              är boendesituationen, som det också har resonerats mycket om tidigare.
              I det avseendet blev ädelreformen ett riktigt startskott i landet,
              och jag brukar kalla 90-talet för boendets årtionde. Med tanke
              på det som Erik Ullenhag tidigare tog upp tycker jag att det finns
              skäl att kommentera hur det faktiskt såg ut för inte så hemskt
              länge sedan. Många kommuner fick från landstinget överta gamla
              långvårdsavdelningar där det så kallade boendet för den enskilde
              var en säng och ett sängbord i ett fyrabäddsrum.
            </seg>
            <seg n="84141d2e">
              En avdelning hemmavid hade en toalett till 17 pensionärer. Man
              fick hoppa över rullstolen för att kunna hjälpa till med olika
              bestyr, och då fick man ändå ha toalettdörren öppen eftersom den
              inte gick att stänga. På både sängkläderna och nattskjortan stod
              det tillhör landstinget.
            </seg>
            <seg n="3e8f7e97">
              I min egen kommun renoverade vi och byggde många nya äldreboenden,
              och jag klippte band på löpande band. Det betydde att de äldre
              i särskilda boendeformer fick ett eget rum, egen toalett eller
              egen lägenhet. Man kunde möblera med egna möbler och ha egna kläder
              och egna sängkläder självklarheter i ett eget hem, som vi precis
              hörde om. Britta, tror jag att kvinnan hette.
            </seg>
            <seg n="4bc48a08">
              Alltfler villor och lägenheter har också anpassats med hjälp
              av bostadsanpassningsbidrag. Hemtjänst och hemsjukvård har integrerats
              för att smälta samman sociala och medicinska kompetenser.
            </seg>
            <seg n="d3d08434">
              Nu var det inte bara lokalerna och bostäderna som ändrades, utan
              attityderna till och kulturen inom äldreomsorgen sattes också
              på prov och förändrades successivt. Det gick inte på räls hela
              tiden, och det gör det fortfarande inte.
            </seg>
            <seg n="b4d96fa4">
              Nu kommer vi till historien om tvålinköpen. Att kunna köpa sin
              egen tvål och dofta som man vill är en självklarhet när man är
              frisk. Vi gör det i förbifarten när vi är och handlar. Ändå fördes
              det så sent som 1998 en jättedebatt om detta i min hemkommun Trelleborg.
              Kristdemokraterna tyckte att det var onödigt att varje person
              skulle inhandla sina egna hygienartiklar. Man tyckte att det var
              bättre att kommunen köpte in storpack till alla äldreboenden.
              Detta säger jag inte för att provocera Kristdemokraterna, utan
              för att belysa att det inte hjälper ett dugg hur fina äldreboenden
              vi bygger om vi inte jobbar med innehållet eller om vi tycker
              att det är okej att alla doftar likadant på ett äldreboende bara
              för att de är gamla och befinner sig i någon form av kollektivboende.
            </seg>
            <seg n="10f0199c">
              På den tiden var förbehållsbelopp inte nationellt reglerat. Vi
              hade det dock i min kommun. Jag ville höja beloppet just för att
              man skulle ha råd att köpa sina egna hygienartiklar med mera och
              få mer kvar av sin pension. Kristdemokraterna dränkte lokaltidningarna
              med insändare. Det fanns personal som tyckte att det var onödigt
              att man skulle få köpa sitt eget schampo, sin egen tvål och var
              det nu var för något. Jag hade också en äldre partikollega som
              tyckte att det var sorgligt att man inte ens en gång skulle få
              tvål på äldre dagar! De flesta av oss tyckte att det var sorgligt
              att man skulle behöva ha samma tvål som alla andra på äldre dagar
              och att man inte skulle kunna få köpa den för sina egna pengar
              en självklar rättighet.
            </seg>
            <seg n="20c3e2ca">
              Tvålen blev en symbol för så mycket annat. Det handlade om att
              ändra strukturer och bryta hierarkier. Det handlade om en maktförskjutning
              och det handlade om att förskjuta bestämmandet från politiker,
              personal och anhöriga till de gamla till den enskilde individen
              i äldreboendet. Vi har inte gjort det jobbet färdigt än. Det pågår
              varje dag.
            </seg>
            <seg n="e6e509e6">
              Är vi färdigrenoverade vad gäller lokaler och innehåll? Nej,
              absolut inte. Det blir vi heller aldrig eftersom verksamheten
              hela tiden förändras, och måste göra det, tillsammans och i takt
              med dem som bor där och som berörs. Även om 90-talet var boendets
              årtionde på många håll finns det i landet äldreboenden som behöver
              stängas eller byggas om. Det är också en orsak till att det över
              tiden inträffar att det ibland är fler boenden som efterfrågas
              än vad vi kan tillgodose. Man lägger ned för att i avvaktan bygga
              nya. Kommunerna har också haft sviktande ekonomi under en period,
              vilket delvis förklarar detta.
            </seg>
            <seg n="96b3484e">
              Vi måste bli bättre på kvaliteten i vården. Vad tycker man på
              ålderns höst är viktigt som sverigefinne? Vad tycker man är viktigt
              i äldreboendet i Kiruna? Vad tycker man är kvalitet på Öster i
              Trelleborg? Det är vi inte tillräckligt bra på att beskriva i
              dag. Jag är inte heller säker på att en nationell värdighetsgaranti
              löser det. Däremot måste vi ge verktyg till landets personal att
              arbeta med detta lokalt så att man i kommunerna kan sätta upp
              parametrar för vad som är viktigt just där vi bor, där vi agerar
              och där vi lever.
            </seg>
            <seg n="c8e5b057">
              Äldreomsorgen måste på ett ännu tydligare sätt ta hänsyn till
              individens behov. Det handlar om trygghet, frihet och självbestämmanderätt
              många av de honnörsord som gällde för ädel och som fortfarande
              är aktuella. I dag står de också i den plan för äldrepolitiken
              som vi har fattat beslut om i riksdagen.
            </seg>
            <seg n="48d59637">
              Även om äldreomsorgen är ett kommunalt ansvar måste också staten
              medverka till utveckling och genomförande av målen. Vi har tidigare
              hört hur flera myndigheter har getts i uppdrag att arbeta med
              de frågorna. Det har också under en längre tid varit känt för
              kommunerna, och det är därför angeläget att vi tillför dem medel
              så att de kan medverka i och möjliggöra en del av de önskemål
              som vi har. Man har tidigare nämnt 6 respektive 7 miljarder här
              för de närmaste åren 2005 och 2006.
            </seg>
            <seg n="90f9b46f">
              Det riktas också en särskild insats till äldreomsorgen om kompetenspengarna
              för kvalitetshöjande åtgärder. Det är också viktigt att vi här
              vågar använda nya kompetenser. Det är inte så att kvaliteten ökar
              bara för att vi anställer fler sjuksköterskor eller fler läkare.
              Det är minst lika viktigt att vi är beredda att använda nya kompetenser,
              till exempel beteendevetare. Det som håller på att hända, och
              som jag vill varna för, är att medicinen tar över. Det vardagliga,
              till exempel möjligheten att använda favoritkoppen och ha kexen
              på bordet, glöms bort. Det är så lätt att bara fokusera på de
              sjuka. Det är lätt att se att det behövs en sjuksköterska eller
              en läkare eftersom det är så konkret. Det sunda förnuftet försvinner
              däremot emellanåt.
            </seg>
            <seg n="57ac655c">
              Jag vill också uppmärksamma behovet av ökad kunskap när det gäller
              demensfrågorna. Det har också tagits upp här tidigare, och jag
              delar de uppfattningar som har nämnts.
            </seg>
            <seg n="5aefae69">
              Det finns en potential som vi utnyttjar i alldeles för liten
              utsträckning, nämligen tillgänglig teknik. Den måste vi använda
              i högre grad, liksom vi måste använda hjälpmedel i större utsträckning
              inom äldreomsorgen. Kunskapen på det området är inte tillräcklig.
              Jag har också lämnat en del förslag i den utredning som jag tidigare
              ansvarade för.
            </seg>
            <seg n="d12966cd">
              Vi har nollvision som mål i trafiken. Naturligtvis ska vi då
              också ha nolltolerans mot missförhållanden inom äldreomsorgen.
              Därför är det angeläget och glädjande att vi har stärkt tillsynsverksamheten
              och att vi gör det ytterligare under de närmaste åren i och med
              att vi har fler äldreskyddsombud vid landets länsstyrelser.
            </seg>
            <seg n="d5e8f68c">
              Jag tycker inte som Centern att vi ska ta bort maxtaxan. Den
              är ett sätt att skydda dem med höga inkomster mot höga avgifter,
              men den är också ett sätt att behålla den generella välfärden
              eller finansieringen. Det som kostar pengar från statens sida
              och för kommunerna är inte att betala maxtaxan, utan att garantera
              att alla låginkomsttagare har ett förbehållsbelopp. Det är det
              som är kostsamt. Men det är det som är det viktigaste.
            </seg>
            <seg n="21ed938b">
              Jag yrkar bifall till det tillkännagivande som vi tidigare har
              hört om från landets anhörigvårdare. Naturligtvis är vi eniga
              i den delen. Men vi måste formulera oss på ett sådant sätt framöver
              att det inte blir ett tvång för anhöriga att vårda även om vi
              tydligare lagreglerar på vilket sätt de ska kunna få stöd. Då
              blir det en backlash som slår precis tvärtom och får motsatt effekt
              en möjlighet för kommunen att dra sig tillbaka.
            </seg>
          </u>
          <note n="88db131e">
            Jag yrkar bifall till utskottet förslag i betänkandet och avslag
            på samtliga reservationer.
          </note>
          <note type="speaker" n="0cc172fa">
            Anf. 66 ULRIK LINDGREN (kd) replik:
          </note>
          <u who="Q5956278" xml:id="i-1d5390855f1a6854-2" n="e3b178f9">
            <seg n="0acc157e">
              Herr talman! Inledningsvis fick man en känsla av att Catherine
              Persson som majoritetsföreträdare inte har mycket mer att tala
              om än Trelleborg. Sverige är ju något större än Trelleborg, även
              om vi har all respekt för dess betydelse i världen.
            </seg>
            <seg n="a0c3f059">
              Jag försöker ändå ta fasta på Catherines tal om frihet och självbestämmande
              för den äldre. Betyder det att Catherine Persson nu bejakar att
              äldre ska få avgöra innehållet själva i hemtjänsten, eller ska
              det vara ett fortsatt detaljkringrännande av den äldres möjligheter
              att välja? Nej, du får ingen städning! Nej, du får ingen fönstertvätt!
              Nej, du får inte det och inte det, utan du får ta det som kommunen
              bjuder på! Ska man fortsätta säga så? Betyder det här talet att
              Catherine Persson är beredd att göra en stor förändring på hemtjänstens
              område?
            </seg>
            <seg n="3e35e424">
              Herr talman! Tidigare i debatten har vi hört om färre och färre
              vårdplatser i psykiatrin. Det var minus 6 % år 2003. Vi vet också
              att det finns färre och färre vårdplatser inom kroppssjukvården.
              Vi vet att det blir färre och färre vårdplatser i särskilt boende.
              Socialstyrelsen har särskilt uppmärksammat detta. Vi har även
              exempel på nedläggningar av gruppboenden för demenshandikappade.
              Som jag sade i mitt inledningsanförande kan detta i långa stycken
              vara i sin ordning om hemtjänsten kan kompensera bortfallet av
              vårdplatser på olika sätt. Men det är mycket oroande att vi har
              den här utvecklingen när det gäller de demenshandikappade.
            </seg>
            <seg n="579c9499">
              Demensförbundet och Kristdemokraterna har ett centralt krav här.
              Vi vill få en väldigt stor enighet om och vi hoppas att vänsterkartellen
              också är med på det att sätta ned foten för att det inte ska läggas
              ned fler demensboenden. Vi kommer tvärtom att behöva fler sådana
              under många år framåt.
            </seg>
            <seg n="383e071f">
              Hur blir det? Kan Catherine ge besked om det i dag?
            </seg>
          </u>
          <note type="speaker" n="154dfe5d">
            Anf. 67 CATHERINE PERSSON (s) replik:
          </note>
          <u who="Q4972478" xml:id="i-233219a693e7bfb7-1" n="9c7fd2b9">
            <seg n="3d0a4f67">
              Herr talman! Jag kommer från Trelleborg, och det skäms jag inte
              för. Precis som Ulrik Lindgren ofta tar exempel från sin tid som
              kommunpolitiker, är det väl upp till oss att också få göra det
              även om vi tillhör majoritetspartiet. Jag tror också att jag nämnde
              både Kiruna och Helsingfors och lite annat i mitt anförande. Poängen
              var inte att belysa Trelleborg. Poängen var att belysa att det
              faktiskt händer saker inom ädelreformen. Det tror jag också att
              Ulrik Lindgren hörde, om han hade velat göra det ordentligt.
            </seg>
            <seg n="4dec3b29">
              När det gäller innehållet i hemtjänsten är det naturligtvis så
              att de som blir beviljade äldreomsorg, hemtjänst, äldreboende
              eller vad det nu är för insats ska ha ett stort inflytande. Men
              vi måste komma ihåg att grunderna för att erhålla någon form insats
              är att det i utgångsläget finns ett behov. Om det inte är så att
              individen ska göra ett rakt uttagande ur statskassan eller kommunkassan,
              kräver det att någon har bedömt det. Den ordningen som vi har
              i dag är att det är professionen som gör det i samråd med den
              som ansöker om olika typer av insatser. Om det är så att vi behöver
              förändra former för det, så låt oss ta ett resonemang om det.
              Jag ser inte en situation där vi över huvud taget inte har en
              biståndsbedömning av något slag och där man själv bedömer vilket
              behov man har. Det gör jag inte.
            </seg>
            <seg n="7c53da48">
              När det gäller de olika boendeformerna nämnde jag förut att en
              del läggs ned under tiden som man omstrukturerar. Med risk för
              att bli påhoppad händer det till exempel i min egen kommun. Man
              måste stänga för att göra det mer modernt. Under tiden bygger
              man ett annat som ibland inte blir färdigt samtidigt.
            </seg>
            <seg n="80c71c5c">
              I takt med att vi har större krav på att personer med demensdiagnoser
              inte ska bo tillsammans med personer som är mentalt klara ökar
              belastningen på kommunerna. Det är en omställningsperiod. Det
              är bara att inse att i vissa situationer har kommunerna inte klarat
              med anledning av att de har en kärv ekonomisk situation.
            </seg>
          </u>
          <note type="speaker" n="0ec55a87">
            Anf. 68 ULRIK LINDGREN (kd) replik:
          </note>
          <u who="Q5956278" xml:id="i-1d5390855f1a6854-3" n="e3b178f9">
            <seg n="f76187b7">
              Herr talman! Jag erkänner villigt och glatt att Catherine nämnde
              fler kommuner än Trelleborg, dock ingen kommun i Dalarna.
            </seg>
            <seg n="fb65b9b9">
              Catherine Persson säger att hon bejakar ett stort inflytande
              vad gäller de äldres möjligheter till hemtjänst. Det jag talar
              om är att det är efter bedömning, det vill säga när någon har
              bedömts behöva hemtjänst, som flera kommuner har börjat bedriva
              ett framgångsrikt arbete. Den äldre får ett väldigt stort självbestämmande
              inom den ramen och kan säga: Nej, jag vill inte att du gör det
              och det, utan jag vill att du i stället sitter ned och tar en
              kopp kaffe nu och så struntar vi i städningen.
            </seg>
            <seg n="2d8c0f80">
              Många kommuner vill fortsätta på den vägen. Frågan är om Catherine
              Persson är beredd att släppa fram mer frihet på detta område,
              som hon var inne på i sitt anförande.
            </seg>
            <seg n="5fb49414">
              Jag tycker inte att jag fick ett riktigt klart svar beträffande
              demensboendet. Här har till exempel Länsstyrelsen i Dalarna, utifrån
              sitt inspektionsansvar, varnat för att kommuner egentligen inte
              får lägga ned enskilda demensboenden. Sedan vet vi att det kan
              förekomma reparationer och sådant. Men vi får faktiskt inte minska
              antalet i Sverige längre. Det kräver Demensförbundet och det kräver
              Kristdemokraterna. Jag hoppas att även Socialdemokraterna är beredda
              att ställa in sig i det ledet.
            </seg>
            <seg n="d62e4ebe">
              Catherine Persson har rätt i att det inte är en så dramatisk
              demografisk utveckling som vi har att se fram emot de närmaste
              tio åren. Det är också rätt som Catherine Persson säger att äldre
              blir äldre än någonsin tidigare. Vi får fler och fler hundraåringar.
              Därmed får vi en mycket tuff utmaning. Under de kommande tio åren
              kommer vi också att få betydligt fler demenshandikappade. Därför
              måste vi sätta ned foten enligt vår mening och säga att man inte
              får lägga ned fler demensboenden.
            </seg>
          </u>
          <note type="speaker" n="cd992203">
            Anf. 69 CATHERINE PERSSON (s) replik:
          </note>
          <u who="Q4972478" xml:id="i-233219a693e7bfb7-2" n="9c7fd2b9">
            <seg n="0292a138">
              Herr talman! När det gäller hemtjänsten är det så att biståndsbedömningen
              görs av kommunen. Jag anser inte heller att det är vi i riksdagen
              som ska hantera den frågan. Vi ska besluta om den övergripande
              lagstiftningen. Om man sedan bedömer att man kan byta ut kaffe
              mot städning eller tvärtom, må det vara upp till den kommunen
              att göra det.
            </seg>
            <seg n="5418bba4">
              Någon nämnde tidigare att det är svårt att köpa sig fri från
              ensamhet. Samma sak gäller på ålderdomen. Jag har en mycket äldre
              släkting som sade: Det värsta med att bli gammal är att alla mina
              vänner dör.
            </seg>
            <seg n="bf25370a">
              Det är svårt att göra någonting åt det. Det kräver att samhället
              kan stötta med olika insatser i den mån man vill ha nya vänner
              på äldre dagar.
            </seg>
            <seg n="a41bf6cc">
              Sedan tycker jag att det är rätt fascinerande att vi står här
              och pratar om att vi inte ska lägga ned fler demensboenden och
              att vi behöver satsa mer. Jag kan konstatera att Kristdemokraterna
              inte lägger en spänn mer i de olika budgeterna för att öka tillskottet
              till kommunerna eller äldreomsorgsbudgeten för att detta ska bli
              möjligt.
            </seg>
            <seg n="66959304">
              Jag kan också konstatera att om Ulrik Lindgren på något sätt
              skulle komma till makten skulle han regera tillsammans med partier
              som tvärtom vill dra in pengar. Det skulle inte ge bättre förutsättningar
              för det Ulrik Lindgren vill. Det kanske är så att Ulrik Lindgren
              måste fundera en gång till om han ska få igenom sina förslag.
            </seg>
          </u>
          <note type="speaker" n="a1447a69">
            Anf. 70 ANNIKA QARLSSON (c) replik:
          </note>
          <u who="Q4769498" xml:id="i-7a0480466fb25f08-1" n="fbba0c37">
            <seg n="a4eb28b2">
              Herr talman! Det var en mycket intressant historia från Trelleborg.
              Det var lite kul att höra hur resonemangen går. Jag tror också
              att det är viktigt att vi ser att det är i kommunen som vi ska
              diskutera detta. Det är tur att vi inte står här i riksdagen och
              beslutar om vilken tvål som äldreomsorgen i hela Sverige ska ha.
              Och det är lite grann det som min kritik går ut på.
            </seg>
            <seg n="dc5c264c">
              Även om vi här i riksdagen inte beslutar om tvålen så beslutar
              vi om exakt nivå, var det ska ligga. Man har ingen möjlighet att
              lägga upp arbetet med sin äldreomsorg utifrån lokala förutsättningar.
              Man är låst i regleringar. Det har fått konsekvenser. Jag sade
              att under 2002 försvann närmare 5 000 platser i äldreboenden.
              Du säger att det är omoderna boenden som läggs ned och det kommer
              kanske nya, fast om något år.
            </seg>
            <seg n="facfa4c3">
              Låt oss se det i ett lite längre tidsperspektiv. Mellan 1998
              och 2003 minskade antalet platser från 119 000 till 111 000. Under
              det här året accelererade minskningen av antalet platser ytterligare.
              Om jag uppfattar dig rätt bedömer du det som en slump. Det har
              ingen som helst betydelse att de ekonomiska förutsättningar via
              regleringar som maxtaxan gör att kommuner inte erbjuder den här
              möjligheten till dem som söker och vill ha det här särskilda boendet.
              De får avslag. Vi ska inte tvinga in några, men vi ska ha valfriheten
              och möjligheten att erbjuda platser.
            </seg>
            <seg n="7524a141">
              Sedan var du också inne på att pensionärer med låga pensioner
              skulle ligga risigt till om Centerpartiet fick bestämma. Vi garanterar
              en miniminivå på förbehållsbeloppet. Sedan tror vi på våra kommunala
              företrädare. Vi tror att de kan göra en bra verksamhet utifrån
              lokala förutsättningar.
            </seg>
          </u>
          <note type="speaker" n="4885c6e1">
            Anf. 71 CATHERINE PERSSON (s) replik:
          </note>
          <u who="Q4972478" xml:id="i-233219a693e7bfb7-3" n="9c7fd2b9">
            <seg n="d7cb34c9">
              Herr talman! Jag menar att friheten för kommunerna att organisera
              sin äldreomsorg är väldigt stor i dag. Det påstår jag efter den
              tid jag själv ansvarade för äldreomsorgen. Man kan välja om man
              vill bedriva hemtjänst eller om man vill bygga äldreboenden.
            </seg>
            <seg n="0ef6e401">
              Jag sade att till viss del är det ibland en slump hur många äldreboenden
              som råkar finns just för dagen därför att man har lagt ned ett
              innan ett nytt är färdigställt. Jag sade också att i en del kommuner
              har det varit och är fortfarande en ekonomisk kärv situation som
              gör att man inte har kunnat utveckla äldreomsorgen på det sätt
              man har velat. Det har inte handlat bara om att förbättra husen
              utan också om att arbeta med innehållet.
            </seg>
            <seg n="50d5b230">
              Jag säger ibland att vi hade ett väldigt stort förändringstryck
              i äldreomsorgen på 90-talet. Sedan kom en lågkonjunktur. Man hade
              jobbat väldigt mycket med sina förändringar. Man blev trött och
              orkade inte fortsätta med innehållet.
            </seg>
            <seg n="e7a3f4d9">
              Därför är det angeläget och positivt att statsrådet Ylva Johansson
              har aviserat medel för kompetensutveckling. Jag tror att det blir
              en nystart för kommunerna att ta tag i sitt innehåll.
            </seg>
            <seg n="8ab3c0c8">
              Jag är övertygad om att det inte alls är så att införandet av
              maxtaxan skulle betyda att vi inte får till stånd nya äldreboendeplatser.
              Maxtaxan är snarare ett sätt att skydda individen oberoende av
              om man bor i ett äldreboende eller i ett reguljärt boende mot
              för höga hemtjänstavgifter. Tar vi bort den igen menar jag att
              vi får en debatt om att en del personer betalar både hög skatt
              och höga avgifter. Då vill man möjligen överge den generella finansieringen
              av äldreomsorgen.
            </seg>
          </u>
          <note type="speaker" n="b9d3ec15">
            Anf. 72 ANNIKA QARLSSON (c) replik:
          </note>
          <u who="Q4769498" xml:id="i-7a0480466fb25f08-2" n="fbba0c37">
            <seg n="e5054f62">
              Herr talman! Det finns naturligtvis politiska skillnader mellan
              dem som har genomfört och står bakom en reform och dem som inte
              gör det, om man tycker att det fungerar bra eller inte.
            </seg>
            <seg n="62ba8e2d">
              Jag blir lite bekymrad om man inte ser utvecklingen över huvud
              taget och ser att det finns ekonomiska drivkrafter i reformen
              som lägger en press på kommuner att få sin ekonomi att gå ihop.
              Det här utrymmet är helt stängt. Det finns inget mer att göra.
              Det finns inget utrymme.
            </seg>
            <seg n="290ef8bd">
              Jag har tillit till mina lokala företrädare, till skillnad från
              Socialdemokraterna. Det blir stor frustration och otydlighet i
              hela det demokratiska systemet när inte beslut och ansvar ligger
              på samma ställe. Om man inte är nöjd med sin äldreomsorg, inte
              är nöjd med vilken mat mamma får hem eller det bistånd eller den
              hjälp hon får, var ska man då utkräva ansvar? Var ska man protestera?
              Är det hos kommunen, Socialdemokraterna i regeringen eller riksdagen?
            </seg>
            <seg n="1fd36a31">
              Självklart blir det hos kommunen, men kommunen är kringgärdad
              av en mängd regler som man har bestämt om här. Det blir en stor
              otydlighet i var besluten tas och var man utkräver ansvaret.
            </seg>
            <seg n="2902a8c0">
              Det är en av de stora saker som den borgerliga regeringen 2006
              har att ta itu med. Det är ett stort bekymmer.
            </seg>
          </u>
          <note type="speaker" n="66a5d1a8">
            Anf. 73 CATHERINE PERSSON (s) replik:
          </note>
          <u who="Q4972478" xml:id="i-233219a693e7bfb7-4" n="9c7fd2b9">
            <seg n="a6b86027">
              Herr talman! Just för att underlätta för kommunerna är vårt förslag
              att man ska tillskjuta mer pengar till kommunerna. De ska, som
              jag sade tidigare, kunna få bättre ordning på sin ekonomi och
              ha möjlighet att satsa på personalen och på förändringar.
            </seg>
            <seg n="57b5006f">
              Jag ser inte det alternativ som Centern uppenbarligen gör, nämligen
              att ta bort gränsen för hur mycket man ska betala i avgift. Vi
              kommer hela tiden att behöva diskutera nivåerna, på både förbehållsbelopp
              och maxtaxan utifrån att priser och inkomstförhållanden förändras.
              Jag ser inte att kommunernas lösning på sina ekonomiska problem
              skulle vara att skinna pensionärerna genom höga avgifter.
            </seg>
            <seg n="28ce19a6">
              Det är inte min lösning. Vi måste se till att tillföra ytterligare
              skattemedel.
            </seg>
          </u>
          <note type="speaker" n="e2a22437">
            Anf. 74 MAGDALENA ANDERSSON (m) replik:
          </note>
          <u who="Q4935870" xml:id="i-24036fe96867e549-1" n="e2fefb55">
            <seg n="ba222e8a">
              Herr talman! Det är spännande att höra en socialdemokrat prata
              om valfrihet. Det känns att vi kanske börjar närma oss lite. Det
              var snopet att valfriheten stannade vid rätten att välja tvål.
              Är det där som gränsen går för Socialdemokraterna, tycker jag
              att det vore fint om vi kunde komma lite längre i dag.
            </seg>
            <seg n="c27fb58f">
              Vi moderater tycker att man ska rätt att flytta, både från den
              kommun man finns i, om man är i behov av omsorg, och från det
              boende man har, om man vill. Vill Socialdemokraterna det?
            </seg>
            <seg n="f3e2cf75">
              Vi moderater tycker att man ska rätt att välja boendeform, välja
              utförare, välja vem som ska ge hjälpen. Vill Socialdemokraterna
              det?
            </seg>
            <seg n="3ee8b7b1">
              Vi moderater tycker att man ska ha rätt att byta om man har blivit
              beviljad hjälp och inte är nöjd med den som utför den. Vill Socialdemokraterna
              det?
            </seg>
          </u>
          <note type="speaker" n="882e2dee">
            Anf. 75 CATHERINE PERSSON (s) replik:
          </note>
          <u who="Q4972478" xml:id="i-233219a693e7bfb7-5" n="9c7fd2b9">
            <seg n="a3b8b841">
              Herr talman! Det är lustigt hur förutbestämbara vi ofta är. När
              jag skrev mitt anförande tänkte jag: Nu kommer man att raljera
              över att vi bara vill att man ska få välja tvål. Det blev precis
              så.
            </seg>
            <seg n="b1ec9f56">
              Jag måste tyvärr berätta det här igen, Ulrik Lindgren. Det var
              dessutom dina partivänner. Det var borgarna i Trelleborg som inte
              tyckte att det behövdes ökad valfrihet i Trelleborg. Man tyckte
              att det var helt okej med alla de kollektiva lösningarna i vården.
            </seg>
            <seg n="650b4366">
              Man pratade, precis som Magdalena Andersson gör här just nu,
              om att välja driftsform. Man brydde sig inte särskilt mycket om
              att det som betyder något för den gamle är att välja innehållet
              i vardagslivet. Det kan vara att få välja vilka kläder man ska
              ha på sig, att inte behöva ligga i landstingets nattskjorta, att
              faktiskt kunna välja tvål, att kunna välja vilken mat man ska
              äta och så vidare. Det blev en märklig diskussion. Jag känner
              att vi har den här igen.
            </seg>
            <seg n="22d49b4c">
              Jag har lärt mig att de allra flesta uppskattar valen i vardagen.
              När man är gammal och trött tänker man inte på om det är kommunen
              eller aktiebolaget si eller så som står för vården. Det är vår
              uppgift att se till att någons frihet inte hindrar någon annans
              frihet. Det kan ibland hända. Det är därför vi pratar om organisationsformer,
              eller snarare på vilket sätt vi ska finansiera äldreomsorgen.
            </seg>
            <seg n="2964cb0b">
              När det gäller att flytta, tycker jag att Moderaterna ofta skräms.
              Det tycker jag är farligt. Det finns i dag en laglig rätt att
              flytta om man vill byta kommun. Däremot ska jag säga att det finns
              problem om man ska flytta. Men det får jag återkomma till.
            </seg>
          </u>
          <note type="speaker" n="44029992">
            Anf. 76 MAGDALENA ANDERSSON (m) replik:
          </note>
          <u who="Q4935870" xml:id="i-24036fe96867e549-2" n="e2fefb55">
            <seg n="1bf7daa8">
              Herr talman! Jag hoppas att Catherine Persson använder sin tid
              till att svara på mina frågor. Det blir så mycket lättare då.
            </seg>
            <seg n="e63bc235">
              Man har i denna dag möjlighet att flytta från en kommun till
              en annan. Men hur många äldre kan göra det, när den mottagande
              kommunen bara ser problem och bekymmer och när det är svårt och
              kostsamt att ta emot en gammal?
            </seg>
            <seg n="18c4605e">
              Vi vill ge människor möjlighet att via en egen äldrepeng flytta,
              precis som jag sade i mitt inledningsanförande, och också vara
              välkomna dit de kommer.
            </seg>
            <seg n="75a5d91a">
              Vi vill ge människor chans att välja en annan utförare om man
              inte är nöjd där man är. Det finns människor på äldreboenden som
              är rädda och som inte vill tala om hur de egentligen har det.
              De är rädda för repressalier. Så ska vi inte ha det i vårt land.
            </seg>
            <seg n="17762548">
              Vi vill ge människor makten över sitt eget liv. De ska kunna
              välja den tvål de vill ha. Det är jätteviktigt. Men de ska också
              kunna välja vem som ska hjälpa till när man tvättar sig med tvålen.
              Det är ännu viktigare för oss. Vill Catherine Persson det, eller
              inte?
            </seg>
          </u>
          <note type="speaker" n="75bb6227">
            Anf. 77 CATHERINE PERSSON (s) replik:
          </note>
          <u who="Q4972478" xml:id="i-233219a693e7bfb7-6" n="9c7fd2b9">
            <seg n="c78523ed">
              Herr talman! I den senare meningen har jag ingen annan uppfattning
              än föregående talare.
            </seg>
            <seg n="c63cedff">
              Jag måste däremot återigen säga att det är möjligt att flytta.
              Det intressanta är att veta i vilken omfattning mottagande kommuner
              missgynnar personer från andra kommuner i förhållande till de
              egna invånarna.
            </seg>
            <seg n="765deb45">
              Man måste gå igenom de olika bostadsbesluten. Det är naturligtvis
              professionella bedömningar som ska göras. Det finns en laglig
              rätt att flytta, och det sker.
            </seg>
            <seg n="e318200d">
              Jag ser inte att man skulle kunna lösa problemen på det sätt
              som Magdalena beskriver. Det ger ju inte mer pengar. Magdalena
              säger att om vi bara lägger allt på nationell nivå och nationell
              administration så kan folk flytta kors och tvärs hursomhelst.
            </seg>
            <seg n="4a19999f">
              Det som ger betydligt bättre förutsättningar för människor att
              flytta är det vi föreslår, nämligen att det kommer mer pengar
              till kommunerna så att de kan utveckla sin verksamhet, i stället
              för att, som Moderaterna, dra ned pengar till kommuner och landsting.
            </seg>
          </u>
          <note type="speaker" n="ae39aa69">
            Anf. 78 Statsrådet YLVA JOHANSSON (s):
          </note>
          <u who="unknown" xml:id="i-0759664724f7f639-0" n="6d9a780c">
            <seg n="71428429">
              Herr talman! Jag vill börja med att tacka utskottet och riksdagen
              för att ni har prioriterat äldreomsorgen med en egen debattrunda.
              Jag tycker att det är bra.
            </seg>
            <seg n="815e5e35">
              Jag är stolt över våra gamla, som många i dag är i behov av vård
              och omsorg. Det är de som har arbetat och slitit, som har fostrat
              barn, byggt landet och lagt grunden för vår välfärd.
            </seg>
            <seg n="d632235a">
              Jag är också stolt över vår äldreomsorg där fantastiskt mycket
              bra arbete utförs. Det är ingen slump att vår äldreomsorg drar
              till sig intresse från nästan alla andra länder i världen. Det
              finns skäl till det.
            </seg>
            <seg n="b8b316ad">
              Men det finns absolut ingen anledning att slå sig för bröstet
              eller att vara nöjd. Det är min och vår generations skyldighet
              att se till att vi har en tillräckligt bra vård och omsorg för
              våra äldre, och vi har en hel del kvar att göra.
            </seg>
            <seg n="a9332fca">
              Det handlar naturligtvis först och främst om att själva äldreomsorgen
              måste utvecklas i kvalitet och stärkas, både när det gäller möjligheten
              att välja och själv styra och när det gäller resurser för bemanning
              och personalens kompetens. Utöver detta finns det en annan fråga,
              som också Erik Ullenhag tog upp här tidigare, nämligen frågan
              om alla som i dag inte behöver stöd och vård via äldreomsorgen
              men som kanske är oroliga för att de inte kommer att få det den
              dagen de behöver det. Det är också en viktig del av välfärden:
              att känna trygghet och tillit till att det fungerar den dagen
              jag behöver hjälp, oavsett om den dagen är i morgon, nästa år
              eller först om tio år. Detta är också en viktig del när vi talar
              om äldreomsorgen.
            </seg>
            <seg n="44d14eef">
              Herr talman! Det finns naturligtvis mycket att säga här. Vi har
              haft en debatt för inte så länge sedan här i kammaren. Men jag
              vill ändå ta upp tre frågor som jag tycker är viktiga när det
              gäller äldreomsorgens utveckling.
            </seg>
            <seg n="4e8d142a">
              Först och främst handlar det ändå om pengarna och resurserna.
              Det behövs en tillräckligt stark ekonomi för att klara av att
              satsa de nödvändiga resurserna på den generation som har varit
              med och byggt upp vårt välstånd. Det är vår skyldighet att se
              till att vi förvaltar det arvet och sköter vår ekonomi på ett
              sådant sätt att vi kan satsa tillräckligt med pengar på äldreomsorgen.
            </seg>
            <seg n="6c61db2e">
              Nu tillför Socialdemokraterna, Vänstern och Miljöpartiet många
              nya miljarder till kommuner och landsting nästa år och de kommande
              åren. Det är naturligtvis ett viktigt resurstillskott som kommer
              att behövas. Men minst lika viktigt är att vi också för en politik
              som skapar nya jobb och ger en stabil ekonomisk utveckling. Det
              ser ganska ljust ut när vi tittar framåt över svensk ekonomi.
              Minst lika viktigt som de statsbidrag som vi kan besluta om här
              i kammaren är att vi fortsätter att föra en sådan politik som
              lägger en sådan grund.
            </seg>
            <seg n="961bfdaa">
              Den andra frågan jag vill ta upp handlar om kompetensen och kunskapen
              hos dem som arbetar i äldreomsorgen. Jag möter ibland frågan om
              det inte vore bättre att man satsade på mer personal, fler händer,
              än på mer kompetens. De sakerna står förstås inte i motsättning
              till varandra. Men även om det ibland behövs just fler händer
              och fler personer är det viktigt att säga att det som behövs i
              äldreomsorgen är inte bara händer eller fötter det är människor,
              det är empati, det är omsorg, det är kunskap, det är kreativitet,
              det är närvaro, det är allt det som hela människan besitter.
            </seg>
            <seg n="b362ccc2">
              Jag tycker att vi på ett bättre sätt än i dag ska ta till vara
              hela den kompetens som de anställda inom äldreomsorgen i dag besitter.
              Vi ska ge dem möjlighet att utveckla sin förmåga och sin kompetens.
              Det är dags att vi satsar på dem som arbetar i äldreomsorgen.
              Självklart är det viktigt att vi åtgärdar de höga siffrorna för
              dem som i dag saknar relevant yrkesutbildning Socialstyrelsen
              har angett den höga siffran 40 %. Men det är inte bara det som
              behöver göras, utan erfarna, kunniga och duktiga medarbetare i
              äldreomsorgen måste också få en chans att utvecklas.
            </seg>
            <seg n="21d0f180">
              Äldreomsorgens innehåll har förändrats. De gamla som vårdas är
              i dag mycket sjukare än tidigare. Det är andra typer av sjukdomar,
              och det är ofta multisjuklighet som ställer särskilda krav. Det
              har också förändrat sig i det att vi ju alla dör den saken har
              inte ändrat sig, men var och på vilket sätt vi gör det har förändrats.
              Alltfler dör i dag i sitt hem, vilket gör att kravet på att ha
              god kunskap om den palliativa vården är en ny och stor utmaning
              för hemtjänsten.
            </seg>
            <seg n="7653432d">
              Därför är det viktigt att alla som i dag arbetar i äldreomsorgen
              får en chans att utveckla sin kompetens, att lära sig nya saker,
              att kunna specialisera sig och att kunna fördjupa sig inom olika
              delar. För att man på ett bra sätt ska kunna sätta samman de team
              som arbetar kring vårdtagaren måste det också i teamet sammantaget
              finnas både bredd och djup i kompetensen, och det kan man uppnå
              genom att olika individer får chans att fördjupa sig i olika delar.
            </seg>
            <seg n="6f8a12a4">
              Det är ju kommunerna som ansvarar för personalens kompetensutveckling,
              och så måste det vara. Det är självklart arbetsgivarens ansvar.
              Det vi nu gör från statens sida är att vi satsar särskilda pengar
              i kompetensstegen för att ge en särskild skjuts åt kompetensutvecklingen
              inom äldreomsorgen. Vi vill både satsa pengar och bidra med kreativitet
              och utvecklingsarbete när det gäller kompetensutveckling.
            </seg>
            <seg n="7b4d375e">
              När vi talar om kompetens från statens sida talar vi ofta om
              våra statliga myndigheter. Vi kan till exempel tala om SBU, som
              nu håller på med en sammanställning och ett arbete kring den evidensbaserade
              behandlingen av demenssjukdomar. Det är bra. Det är en kompetens
              som är efterfrågad och verkligen behövs ute i äldreomsorgen. Men
              det är viktigt att denna kompetens inte bara samlas på en statlig
              myndighet utan verkligen kommer ut till dem som arbetar nära vårdtagaren.
              Därför är frågan om kompetensutveckling för alla anställda, men
              främst för dem som arbetar närmast de gamla, en mycket viktig
              fråga för att höja kvaliteten.
            </seg>
            <seg n="69b86ff8">
              Det kan handla om kunskap om demenssjukdomar. Det kan handla
              om palliativ vård. Det kan handla om hur man på ett bra sätt samverkar
              med anhörigvårdarna. Det kan handla om matsituationen. Det kan
              handla om näringslära och kopplingen mellan maten, näringen och
              medicinerna. Det kan handla om farmaceutisk kunskap när alltfler
              blir sjukare och äter många olika mediciner. Det kan handla om
              benskörhet. Det kan handla om kunskaper om hur man arbetar i någons
              hem och vilka särskilda krav det ställer.
            </seg>
            <seg n="5c865fc2">
              Det är inte vår sak att tala om i vilka delar kompetensen behöver
              höjas inom olika områden av äldreomsorgen. Det vet man bäst ute
              i kommunerna där man ansvarar för detta. Det vi kan hjälpa till
              med är att sätta fokus på frågan. Vi satsar sammanlagt drygt 1
              miljard under tre år. Det räcker naturligtvis inte till all kompetensutveckling
              som behövs, men det är ett viktigt tillskott utöver det som kommunerna
              själva satsar. Vi kan också bidra till att utveckla en kompetensstege
              som blir giltig i hela landets äldreomsorg.
            </seg>
            <seg n="cc11a402">
              Den tredje frågan jag vill lyfta upp handlar om de anhöriga,
              som gör ett fantastiskt, stort och viktigt arbete och som flera
              här har tagit upp tidigare i debatten. Självklart ingår det i
              våra åtaganden gentemot varandra i en kärleksrelation, i ett äktenskap
              och i förhållande till våra närmaste i andra relationer att vi
              tar ansvar för varandra också i svåra tider, både i nöd och i
              lust. Lika självklart är dock att samhället måste ställa upp med
              stöd, hjälp och utbildning för dem som utför detta arbete. Det
              kan många gånger vara väldigt tungt och väldigt utmanande att
              under lång tid vårda en nära anhörig med stort vårdbehov.
            </seg>
            <seg n="a3940dcc">
              Jag är inte stolt över att riksdagen känner sig manad att återigen
              ge ett tillkännagivande till regeringen. Jag kan bara säga att
              jag så fort som möjligt ska ta itu med de saker som ni tillkännager
              och återkomma till riksdagen i de frågorna.
            </seg>
          </u>
          <note type="speaker" n="cc51fa8a">
            Anf. 79 MAGDALENA ANDERSSON (m) replik:
          </note>
          <u who="Q4935870" xml:id="i-24036fe96867e549-3" n="e2fefb55">
            <seg n="c75ba316">
              Herr talman! Tack så mycket för svaret! Det var välgörande att
              höra att vi, såvitt jag förstår, under riksdagsåret 2004/05 kommer
              att få ett förslag till en åtgärdsplan eller vad det nu kan tänkas
              bli när det gäller de anhöriga. Tack för det svaret!
            </seg>
            <seg n="fe1258c1">
              Jag ställde en fråga till i mitt inledningsanförande. Det den
              handlade om var om statsrådet är beredd att tillsätta en parlamentarisk
              grupp för att försöka se över hur vi ska klara äldreomsorgen längre
              fram. Det är ett stort åtagande. Det krävs stora insatser från
              alla håll, och jag tror att det vore väldigt bra om vi kunde enas
              om hur vi ska klara det finansiellt framöver.
            </seg>
            <seg n="b9a8913a">
              När jag förberedde den här debatten tittade jag i Socialdemokraternas
              valmanifest. Det är alltid bra att veta vad de människor man ska
              debattera med tycker. Det fanns när det gäller äldreomsorgen ett
              par saker som jag tycker kan vara värda att kommentera. Bland
              annat säger man någonting fantastiskt bra: Nolltolerans mot missförhållanden
              ska gälla. Dessutom säger man att vi ska öka byggandet av äldrebostäder.
            </seg>
            <seg n="b225f97c">
              Då är min fråga det här skrevs ju för några år sedan: Hur rimmar
              den här nolltoleransen mot missförhållanden med det faktum att
              vi har gamla som får gå och lägga sig före klockan fyra fem på
              eftermiddagen, att det finns så många som hälften på äldreboenden
              som riskerar undernäring, att det finns äldre som, precis som
              jag sade förut, är ängsliga för repressalier och inte vågar berätta
              hur de egentligen har det och att det finns äldre som har så mycket
              som 2530 mediciner? Hur rimmar alltså detta med nolltoleransen?
            </seg>
          </u>
          <note type="speaker" n="de12482a">
            Anf. 80 Statsrådet YLVA JOHANSSON (s) replik:
          </note>
          <u who="unknown" xml:id="i-0759664724f7f639-1" n="6d9a780c">
            <seg n="58daaa41">
              Herr talman! Låt mig när det gäller en parlamentarisk grupp för
              äldreomsorgens framtida finansiering eller framtida utmaningar
              först säga att jag inte tror att det är det som är det svåraste.
              Äldreomsorgens finansiering är ju en väsentlig del av hur vi finansierar
              välfärden över huvud taget. Och det är en av de frågor som delar
              den här kammaren.
            </seg>
            <seg n="6ebd6b4e">
              Det är ju här vi skiljer oss åt vi inom majoriteten, som har
              en syn på hur vi ska finansiera välfärden, och ni inom maktalliansen,
              som gör anspråk på att vilja ta över, som har en annan syn på
              hur vi ska finansiera välfärden. Tyvärr är det så att vi i just
              den här frågan, en grundläggande ideologisk politisk fråga, skiljer
              oss åt, och när jag har lyssnat till debatten har jag svårt att
              se, i alla fall i dagsläget, att vi skulle kunna komma överens
              i den frågan. Men det kan naturligtvis bli ett annat läge längre
              fram.
            </seg>
            <seg n="f7cdbb3a">
              När det gäller nolltolerans mot missförhållanden måste man naturligtvis
              göra flera olika insatser. Men jag vill i alla fall peka på en
              sak. Det är att för ungefär ett år sedan började de nya äldreskyddsombuden
              verka ute på länsstyrelserna. Det var ett välkommet tillskott
              för att utöka tillsynen inom äldreomsorgen.
            </seg>
            <seg n="7cdbc30d">
              I de rapporter jag får talar man om att det nu har inneburit
              en femfaldig ökning av den operativa tillsynen inom äldreomsorgen.
              Det är en fantastiskt stor förstärkning. Det resulterar också
              i att fler missförhållanden uppmärksammas, vilket också precis
              var avsikten. Det är en av de insatser som har gjorts för nolltolerans
              mot missförhållanden.
            </seg>
          </u>
          <note type="speaker" n="621b5ecb">
            Anf. 81 MAGDALENA ANDERSSON (m) replik:
          </note>
          <u who="Q4935870" xml:id="i-24036fe96867e549-4" n="e2fefb55">
            <seg n="5cc2b026">
              Herr talman! Jag tror inte att det räcker med det. Jag tror att
              det krävs många fler saker. Det krävs att man låter de äldre och
              de äldres anhöriga också få vara med i själva processen, i beslutet
              om hur de ska ha det. Det krävs att man själv kan få välja vem
              som ska komma hem till en och utföra den hemtjänst man har blivit
              beviljad av kommunen. Då kan man känna sig trygg. Det krävs att
              man har rätt att välja bort någon som man känner att man inte
              blir värdigt bemött av. Man ska våga säga det utan att vara rädd
              för att det händer någonting annat.
            </seg>
            <seg n="c9ad4fb3">
              Det krävs också att man har möjligheten att flytta, att byta.
              Det ska gälla även om man bor på ett äldreboende och inte bara
              för de som bor hemma.
            </seg>
            <seg n="d1e0f5e5">
              Det krävs också att alla de 250 000 anhöriga som hjälper sina
              anhöriga hemma med betydande insatser får hjälp och stöd. Ylva
              Johansson pratar om att här ska satsas 1 miljard på kompetensutveckling
              för människor som arbetar i vården. Hur mycket tänker hon satsa
              på de anhöriga för att de ska känna, orka och klara av mer för
              att deras gamla och sjuka inte ska belasta det totala skattekollektivet
              ännu mer än de gör?
            </seg>
          </u>
          <note type="speaker" n="8e947cf4">
            Anf. 82 Statsrådet YLVA JOHANSSON (s) replik:
          </note>
          <u who="unknown" xml:id="i-0759664724f7f639-2" n="6d9a780c">
            <seg n="62e34d08">
              Herr talman! Låt mig först säga att jag inte har någon annan
              uppfattning än Magdalena Andersson när det gäller vikten av att
              man själv och ens anhöriga får vara delaktiga i de beslut som
              fattas om hur hjälpen ska utformas, vad timmarna ska användas
              till och hur man på bästa sätt ska få den vård och omsorg som
              man vill ha. Det är självklart en oerhört viktig del av att uppleva
              att omsorgen och vården tillgodoser just mina behov. Där har jag
              ingen annan uppfattning.
            </seg>
            <seg n="ebeef7a2">
              Jag vill bara avslutningsvis säga om kompetensutvecklingen och
              kompetensstegen för de anställda inom äldreomsorgen att vi också
              i direktiven säger att det är möjligt att inkludera anhörigvårdare.
              Även om det inte är den primära gruppen är det också en grupp
              som kan få delta i den här typen av kompetensutveckling. Anhörigvården
              är inte exkluderad från den satsningen, även om det inte är den
              primära gruppen i satsningen.
            </seg>
          </u>
          <note type="speaker" n="a83bee6f">
            Anf. 83 ERIK ULLENHAG (fp) replik:
          </note>
          <u who="Q4588714" xml:id="i-93f59788bcf207f7-3" n="58a2f489">
            <seg n="6ee0d846">
              Herr talman! Jag vill först tacka statsrådet för att hon deltar
              i debatten. Det visar att detta är den centrala politiska arenan
              i Sverige. Ibland tror man att det är Dagens Nyheters debattsida.
            </seg>
            <seg n="d17d4209">
              Jag vill också tacka för svaret om anhörigstödet. Om vi nu har
              fått en minister som kan se till att Socialdepartementet faktiskt
              följer vad riksdagen beslutar är det mycket bra.
            </seg>
            <seg n="0a460a7c">
              Men jag skulle vilja lyfta fram två frågor till Ylva Johansson.
              Den ena är den diskussion som finansministern satte i gång då
              han talade om 40-talisterna som ett köttberg som 60-talister,
              70-talister och andra skulle ta hand om. Vad är din reaktion inför
              det uttalandet?
            </seg>
            <seg n="f1c90bea">
              Jag är, som jag sade i mitt anförande, väldigt bekymrad över
              att man för en politik där grupp ställs mot grupp. Någon ska betala
              någon annan, någon kommer att få bära en stor börda, och dessutom
              med ett språkbruk som köttberg.
            </seg>
            <seg n="4eba17ca">
              I anförandet lyfte Ylva Johansson själv fram vikten av att vi
              ska kunna lita på den framtida äldreomsorgen. Det är klart att
              den signal som finansministern skickar ut sänder en oro till 60-
              och 70-talisterna som tror att de kommer att få betala gång på
              gång, och det sänder ut en stor oro till alla de människor som
              väntar på äldrevård.
            </seg>
            <seg n="294786b6">
              Den andra frågan gäller möjligheten att rekrytera arbetskraft
              till vården, i synnerhet äldrevården. Jag tror att det är väldigt
              bra att Ylva Johansson sätter fokus på kompetensutvecklingen.
              Tyvärr har en hel del löften som tidigare ministrar ställt ut
              inte infriats sedan kommer en ny minister med nya löften. Men
              förhoppningsvis kan hon lyfta kompetensen.
            </seg>
            <seg n="f2bfdaaf">
              Samtidigt som du gör detta med ena handen har jag förstått att
              ni är överens om den så kallade stopplagen som förhindrar förnyelse
              i sjukvården och som vårdfacken unisont säger kommer att göra
              vårdyrket mindre attraktivt. Det kommer att bli svårare för kvinnor
              att få en bra arbetsplats. Vårdföretagarnas undersökning visar
              att det är i de fria alternativen man trivs bäst.
            </seg>
            <seg n="e7e77b2f">
              Delar inte Ylva Johansson vårdfackens syn på stopplagen?
            </seg>
          </u>
          <note type="speaker" n="e36076c7">
            Anf. 84 Statsrådet YLVA JOHANSSON (s) replik:
          </note>
          <u who="unknown" xml:id="i-0759664724f7f639-3" n="6d9a780c">
            <seg n="157cee9a">
              Herr talman! Låt mig först säga om finansministerns beramade
              uttalande att det är olustigt och olämpligt att kategorisera en
              generation som ett köttberg. Samtidigt måste vi komma ihåg att
              det budskap som han var ute efter att framföra var att vi inte
              skulle känna sådan stor oro. Han talade ju om att det kan beskrivas
              så här men att det inte är så det är. Vi kommer att klara äldreomsorgen
              framöver. Det var ju det som var sammanhanget i det han talade
              om. Men självklart var själva uttrycket olustigt och olämpligt,
              och det gynnar inte debatten. Det tror jag att vi alla kan vara
              överens om. Det tror jag att finansministern också är överens
              med oss om.
            </seg>
            <seg n="46c8b032">
              När det gäller möjligheten att använda sig av entreprenörer inom
              äldreomsorgen har jag inga som helst planer på att lagstifta för
              att styra hur kommuner och landsting prioriterar, om man vill
              använda egen regi eller entreprenörer inom äldreomsorgen eller
              inom primärvården. Jag tror att den bedömning som man kan göra
              lokalt är tillräcklig, och jag ser inte samma behov som när det
              gäller våra stora gemensamma sjukhus, till exempel universitetssjukhusen,
              som har en annan nationell uppgift. Därmed finns det anledning
              att nationellt reglera vissa spelregler för hur man i så fall
              ska lägga ut sjukhus på entreprenad. Jag ser inget motsvarande
              behov när det gäller äldreomsorgen eller primärvården. Jag kommer
              inte heller att lägga fram något sådant förslag.
            </seg>
          </u>
          <note type="speaker" n="84065d7e">
            Anf. 85 ERIK ULLENHAG (fp) replik:
          </note>
          <u who="Q4588714" xml:id="i-93f59788bcf207f7-4" n="58a2f489">
            <seg n="a26754b8">
              Fru talman! Jag tackar för det tydliga klargörandet vad gäller
              Pär Nuder. Ni kanske borde ha en kurs vid något regeringssammanträde
              om vad man ska säga och inte säga om hästar och köttberg så att
              vi i högre grad kan ägna oss åt sakpolitik.
            </seg>
            <seg n="508f8e67">
              Vad gäller stopplagen fick jag inget svar på frågan från statsrådet.
              Jag hänvisade till Vårdförbundet och Läkarförbundet och andra
              som mycket tydligt säger att om en stopplag genomförs blir vårdyrkena
              mindre attraktiva. Det blir mindre utveckling för kvinnor i vården.
              Görs det kommer färre med rimlig sans och vett att söka sig till
              vårdyrkena. Instämmer inte Ylva Johansson i den verklighetsbeskrivning
              som vårdföretagen för fram?
            </seg>
            <seg n="a9fb333b">
              Sedan nödgas vi i oppositionen att då och då påminna om tidigare
              löften. Ett löfte som gavs innan valet, som sannolikt ligger på
              Ylva Johanssons bord att verkställa, är att tillsammans med den
              som har ansvar för bostadsfrågorna Mona Sahlin nu för tiden låta
              bygga 10 000 fler platser i äldreboenden. Hur går det med det?
              Byggmomsen skulle avskaffas, och bristen på äldreboenden skulle
              byggas bort. Kommer det att genomföras under mandatperioden?
            </seg>
            <seg n="f99167af">
              Det är lite tråkigt att likt en papegoja vara tvungen att upprepa
              vad ni sade 1998 och 2002. Det beror på att det inte verkställs,
              och väljarna vill gärna få ett svar på när de 10 000 nya platserna
              kommer att finnas på äldreboenden runtom i Sverige.
            </seg>
            <seg n="04848575">
              Ylva Johansson sade i tidigare replikskiften något svepande om
              att vi har olika syn på hur vi ska finansiera välfärden i Sverige.
              Nej, det har vi inte. Alla i denna kammare, såvitt jag vet, är
              överens om att vi ska ha en gemensam, solidariskt finansierad
              vård och äldreomsorg. Sedan finns det en skillnad i att jag vill
              att patienten eller den äldre själv ska få bestämma mer än vad
              statsrådet vill. Men finansieringen är vi överens om.
            </seg>
            <seg n="3f2bcad2">
              Sedan kan det finnas skillnader i vilken nivå det ska vara på
              sjukersättningen och annat. Där kan jag lova att Folkpartiet kommer
              att fungera som garant i en ny regering för att vi ska ha kvar
              den generella välfärden.
            </seg>
          </u>
          <note type="speaker" n="f18216a2">
            Anf. 86 Statsrådet YLVA JOHANSSON (s) replik:
          </note>
          <u who="unknown" xml:id="i-0759664724f7f639-4" n="6d9a780c">
            <seg n="4911ed4c">
              Fru talman! Jag ser gärna alternativ inom vården, och jag tror
              att vårdfacken gör en riktig bedömning att de kan bidra till att
              göra vårdyrkena mer attraktiva.
            </seg>
            <seg n="79cb46e6">
              Som ansvarig minister, liksom denna kammare, har jag utöver att
              göra vårdyrkena attraktiva också ett ansvar att se till att vi
              kan svara för en gemensam, behovsstyrd skattefinansierad sjukvård
              utan gräddfiler. Då måste vi fundera på vilken typ av lagreglering
              vi behöver svara för här för att på ett rimligt sätt säkerställa
              detta. Det är det intresset vi vill säkerställa genom att göra
              spelregler för vad som ska gälla om ett landsting vill lägga ut
              ett sjukhus på entreprenad. Det är det arbetet vi håller på med,
              och där räknar jag med att vi kan komma fram med en proposition
              som kan debatteras i kammaren.
            </seg>
            <seg n="060e734b">
              Tyvärr har vi inte en gemensam syn på hur vi ska finansiera välfärden,
              Erik Ullenhag. Det är roligt om Folkpartiet är en garant för att
              Moderaterna inte kan klara av sin finansiering av sitt budgetalternativ.
              Ni säger att ni ska regera tillsammans, och för att få detta att
              gå ihop blir det fråga om stora nedskärningar i andra delar av
              välfärden för att kunna satsa resurser i de delarna inom sjukvården.
            </seg>
            <seg n="73c961f6">
              För att kunna titta på den framtida finansieringen av äldreomsorgen
              måste man också vara någorlunda överens om hur vi ser på den totala
              finansieringen av välfärden. Det är roligt om vi tillsammans med
              Folkpartiet kunde hitta en samsyn där. Jag har inte sett att den
              har funnits hos Moderaterna.
            </seg>
          </u>
          <note type="speaker" n="d8dc9199">
            Anf. 87 CHATRINE PÅLSSON (kd) replik:
          </note>
          <u who="Q4973700" xml:id="i-fb74145988d1bad7-7" n="04c0f823">
            <seg n="512d7ef9">
              Fru talman! Jag vill också tacka för att Ylva Johansson har kommit
              hit i dag. Vi är sannerligen inte vana vid att statsråd är närvarande
              vid våra debatter i kammaren.
            </seg>
            <seg n="a3718fef">
              Jag vill också ge en eloge för att jag tycker att Ylva Johansson
              snabbt och konstruktivt har tagit till sig detta oerhört viktiga
              område och presenterat kompetensstegen. Det finns mycket i detta
              som jag också tycker är bra, men det hade också varit oerhört
              bra om kompetensstegen hade kunnat innebära att många i äldrevården
              kunde få utbildning som undersköterskor. Jag är lite rädd för
              att klyftorna kan öka om det bara blir projekt och att kanske
              bara de allra bästa kommunerna kan formulera de bästa projekten
              på så vis att klyftorna ökar i stället för att minska.
            </seg>
            <seg n="34f2e9ef">
              Jag vill också säga något ord om den så kallade stopplagen. Jag
              gör det utifrån de senaste dagarnas diskussioner om kvinnolöner
              och feminism. Ingen av oss har kunnat undgå detta.
            </seg>
            <seg n="c776f7f6">
              Det har gått många år, och man har diskuterat att det är märkligt
              att inte kvinnor och män kan ha samma lön för samma arbete. Vi
              vet att vårdsektorn är en oerhört viktig sektor där 80 % av dem
              som arbetar där är kvinnor. Jag är övertygad om att om inte vi
              släpper alla möjligheter loss för en mångfald får vi inte upp
              kvinnolönerna. Jag måste ställa denna fråga utifrån ett mångfaldsperspektiv.
              Det här är nyckeln. Anser inte Ylva Johansson att det skulle vara
              en möjlighet om vi finge konkurrens inom vårdområdet, som jag
              hoppas ska kännas som en framtidsbransch för fler och fler unga
              människor, att få upp lönerna även för kvinnorna?
            </seg>
          </u>
          <note type="speaker" n="b58697f1">
            Anf. 88 Statsrådet YLVA JOHANSSON (s) replik:
          </note>
          <u who="unknown" xml:id="i-0759664724f7f639-5" n="6d9a780c">
            <seg n="c23c9853">
              Fru talman! Tack för de vänliga orden. De kändes bra.
            </seg>
            <seg n="8986bc02">
              Jag delar Chatrine Pålssons uppfattning om att kompetensbehoven
              inom äldreomsorgen är mycket stora, långt större än vad vi har
              någon som helst chans att täcka genom kompetensstegen. Det finns
              stora behov av att utbilda dem som i dag är outbildade eller som
              bara har biträdesutbildning upp till undersköterskenivån. Det
              är helt nödvändigt, och det handlar om stora grupper.
            </seg>
            <seg n="69a9ddf0">
              Vi ska också komma ihåg att vi inte ska sjösätta ett system som
              inte varaktigt kan få en god effekt för de framtida kompetensbehoven.
              Självklart måste arbetsgivaren ha hela ansvaret för sina anställda,
              både för löner, arbetsvillkor och kompetensutveckling. Det kan
              vi inte lyfta av för en viss grupp. Då kan vi få en snedvridning
              i incitamentsstrukturen för hur kommunen som arbetsgivare måste
              höja sin ambitionsnivå.
            </seg>
            <seg n="ad327374">
              Vi kan hjälpa kommunerna genom resurstillskott och genom att
              utveckla modeller för hur man på ett effektivt sätt kan arbeta
              med kompetensutveckling i ett verksamhetsnära lärande. Här vet
              jag från många äldreboenden som jag har talat med att också pengar
              som är avsatta för kompetensutveckling inte går åt. Det är liksom
              ingen som riktigt hinner med att över huvud taget arbeta med den
              frågan. Det är inte bara fråga om resurser utan det är också en
              fråga om att få stöd och hjälp i på vilket sätt man kan bedriva
              kompetensutveckling så att den inte stör den ordinarie verksamheten
              alltför mycket.
            </seg>
          </u>
          <note type="speaker" n="8accf94b">
            Anf. 89 CHATRINE PÅLSSON (kd) replik:
          </note>
          <u who="Q4973700" xml:id="i-fb74145988d1bad7-8" n="04c0f823">
            <seg n="ed52f8bf">
              Fru talman! Jag förstår alla de insikterna. Det är säkert en
              god insikt. Låt mig i all ödmjukhet skicka med lite synpunkter
              på den kommitté som ska ledas av Kerstin Wixell och som ska förbereda
              projekten. Ta med paramedicinare, sjukgymnaster och arbetsterapeuter
              så att rehabiliteringsprofilen kommer fram.
            </seg>
            <seg n="baa63ecf">
              När kommer denna proposition som vi och stora delar av svenska
              folket är oroliga för? När kommer den så kallade stopplagspropositionen?
              Jag hoppas fortfarande att den inte kommer, att det blir något
              strul i maskineriet.
            </seg>
            <seg n="403c855e">
              Kristdemokraterna har väckt, tror jag, 23 interpellationer. Vi
              vill verkligen fördjupa samtalet omkring äldreomsorgen. Det är
              så oerhört viktigt för framtiden och för hela vår nations trovärdighet.
              Det är helt riktigt att våra äldre har byggt upp samhället och
              har gjort oerhörda insatser. Men enligt mitt synsätt är det inte
              det som gör att man har rätt till värdig vård utan det är faktiskt
              att man är människa. Hur skulle det annars gå för alla dem som
              inte har kunnat bidra till samhällets tillväxt?
            </seg>
          </u>
          <note type="speaker" n="678fe428">
            Anf. 90 Statsrådet YLVA JOHANSSON (s) replik:
          </note>
          <u who="unknown" xml:id="i-0759664724f7f639-6" n="6d9a780c">
            <seg n="919ae284">
              Fru talman! Självklart har alla samma rätt till äldreomsorg oavsett
              hur mycket man har arbetat eller på vilket sätt man har bidragit
              tidigare. Jag välkomnar också ett fördjupat samtal om äldreomsorgen.
              Jag tror att vi behöver det. Det är ett stort ansvar vi har gentemot
              den äldre generationen och deras nu och kommande vård- och omsorgsbehov.
              Det är både ett ansvar som samhället ska ta, via staten och framför
              allt kommunerna och landstingen, och vårt ansvar som medmänniskor,
              som det framöver kommer att bli allt viktigare att vi vågar prata
              om.
            </seg>
            <seg n="749657fc">
              Låt mig svara på frågan om propositionen om vårdens ägarformer.
              Den kommer att presenteras i riksdagen så fort vi är färdiga med
              beredningsarbetet.
            </seg>
            <seg n="3f4ce1dd">
              Jag tycker att det är lite märkligt att höra Chatrine Pålsson
              fråga hur det ska gå om vi inte släpper fram mångfalden. Vi har
              en mångfald inom vården. Jag tror att det är en tredjedel av landets
              kommuner som till exempel inom äldreomsorgen använder entreprenörer
              för att utföra äldreomsorgen. Jag tror att den utvecklingen kommer
              att fortsätta. Vi har en mångfald inom vården, och jag tycker
              att det är bra. Jag hoppas att det är en utveckling som fortsätter.
            </seg>
            <seg n="7d7b7f6c">
              Men vi har också ett ansvar, om man ska sälja eller lägga ut
              väldigt stora enheter som representerar stora investeringar från
              samhällets sida och som i mångt och mycket är bärare av det gemensamt
              finansierade och behovsstyrda sjukvårdssystemet, för att här i
              kammaren besluta om vissa spelregler för detta. Då tycker jag
              det är min uppfattning att alla sjukhus inte ska vara till salu.
              Universitetssjukhusen ska vi äga samhälleligt. Jag tycker inte
              att något landsting ska få sälja ut alla sina sjukhus. Om man
              lägger ut ett sjukhus på entreprenad och har hundraprocentig finansiering
              från landstinget ska det inte finnas dubbla köer, och man ska
              inte stoppa vinsten i egen ficka.
            </seg>
          </u>
          <note type="speaker" n="68e3aa45">
            Anf. 91 KENNETH JOHANSSON (c) replik:
          </note>
          <u who="Q5886752" xml:id="i-468bb86d2f3a622b-7" n="357e6660">
            <seg n="b2d66c5c">
              Fru talman! Jag tycker att Ylva Johanssons huvudanförande var
              sympatiskt. Äldre är en resurs. Det var viktiga områden som togs
              upp.
            </seg>
            <seg n="d55d96b1">
              Ett område togs inte upp, och där tänkte jag ställa några frågor.
              Det gäller äldresjukvården, och min första fråga handlar om resurserna.
            </seg>
            <seg n="67bad517">
              Jag har tagit del av tidningstexter som beskriver att Ylva Johansson
              har backat från sin företrädares målmedvetna arbete att vårdens
              inklusive äldresjukvårdens procentuella del av BNP ska gå upp
              till 10 %. Då ställer jag frågan: Är det mindre än 10 % som Ylva
              Johansson ser? Är det mer än 10 %? Eller är svaret vet ej?
            </seg>
            <seg n="45bfc625">
              Den andra frågan handlar om stopplagen. Jag uppfattar att vi
              är överens om att vi ska stimulera alternativa driftsformer inom
              den kommunala omsorgen, äldreboenden och liknande, och även inom
              primärvården. Vi kan ha olika uppfattningar om hur stort engagemanget
              för att nå resultat är, men på papperet är vi i alla fall överens
              om att vi ska jobba med det.
            </seg>
            <seg n="dfed9384">
              För mig är det ändå tydligt att om vi har en mycket avig inställning
              när det gäller att jobba för mångfald och alternativa driftsformer
              inom den slutna vården spiller det över på både primärvården och
              den kommunala vården och omsorgen, framför allt boendet. Jag tycker
              att det är olyckligt, och jag tycker att det också måste vägas
              in i den bedömning som görs. Även jag hoppas att vi ska slippa
              se det här stopplagsförslaget på detta bord.
            </seg>
          </u>
          <note type="speaker" n="af117ea7">
            Anf. 92 Statsrådet YLVA JOHANSSON (s) replik:
          </note>
          <u who="unknown" xml:id="i-0759664724f7f639-7" n="6d9a780c">
            <seg n="af0f9110">
              Fru talman! När det gäller att jag anklagas för att ha en avig
              inställning till entreprenadvård tycker jag att det är att se
              spöken på ljusa dagen.
            </seg>
            <seg n="e7e97bd4">
              Jag har ett ansvar, och jag skulle önska att Kenneth Johansson
              också kände ett sådant ansvar. Det gäller inte bara att stimulera
              alternativ, vilket kan vara bra många gånger, utan också att ta
              ett ansvar för att vi har ett gemensamt finansierat sjukvårdssystem,
              som inte öppnar för dubbla köer och gräddfiler, som säkerställer
              att vi fördelar sjukvården så att man har tillgång till den utifrån
              behov och som säkerställer att vi har en gemensam och god sjukvård
              i hela landet både nu och i framtiden.
            </seg>
            <seg n="a6b651fa">
              En del av de här perspektiven måste vi ta ansvar för genom att
              stifta lagar här i Sveriges riksdag. Man ser inte hela det perspektivet
              ute i varje enskilt entreprenadavtal som kan träffas i en kommun
              eller ett landsting. Det är minst lika viktigt. Båda de här intressena
              behöver tillgodoses.
            </seg>
            <seg n="8d318457">
              Det är bekymmersamt när Kenneth Johansson bara tittar på den
              ena delen ja, det är bra med alternativ. Men den andra delen då:
              Hur säkerställer vi ett rättvist och bra system, som kan garantera
              att vi inte får nya orättvisor eller en marknad inom vården?
            </seg>
            <seg n="8b513a6c">
              Jag ska också svara på frågan om sjukvårdens andel av BNP. I
              dag tar sjukvården 9,2 % av BNP. Vi satsar mer pengar därför att
              sjukvårdens andel av BNP bör öka. Det är den politik som vi för
              och som vi arbetar för. Men det är också min bestämda uppfattning
              att det inte är något bra styrmått att styra sjukvården genom
              andel av BNP. Jag vill styra sjukvården utifrån vilken kvalitet
              och vilka resultat som ska uppnås. Jag kan aldrig medverka till
              att vi om BNP sjunker ska börja skära i sjukvården för att säkerställa
              att vi håller en viss procentsats. Resurserna till sjukvården
              ska styras utifrån de behov vi har att tillgodose.
            </seg>
          </u>
          <note type="speaker" n="38929ce4">
            Anf. 93 KENNETH JOHANSSON (c) replik:
          </note>
          <u who="Q5886752" xml:id="i-468bb86d2f3a622b-8" n="357e6660">
            <seg n="fbe2e4af">
              Fru talman! Det sista var ett svar som jag kan acceptera. Då
              är ambitionen att vi ska sträva efter att ta fram de resurser
              som behövs. Det kan vi vara överens om.
            </seg>
            <seg n="3e9bcdfc">
              För Centerpartiets och min del handlar det då om att bredda vård-
              och omsorgssektorns resursbas. Det handlar om att vi har en tillväxt
              och ett företagssamhälle som gör att resurserna kommer fram. Det
              handlar om att vi ska ha ett förtroende för att kommuner och landsting,
              med ansvar inför sina väljare, kan utföra de uppgifter som åligger
              dem. Att organisera hälso- och sjukvården och omsorgen är en uppgift
              för våra landsting och våra kommuner.
            </seg>
            <seg n="51c9d33a">
              Det är därför det är så olyckligt att Ylva Johansson fortsätter
              att använda metoden med statliga pekpinnar, åtminstone inom den
              slutna vården. Det är någonting som är kontraproduktivt när det
              gäller att få ut så mycket resurser som möjligt av en organisation.
            </seg>
            <seg n="f069ac3c">
              Jag och Centerpartiet står för en gemensamt och solidariskt finansierad
              hälso- och sjukvård och omsorg. Vi står för att det är behovet
              som ska avgöra och att det inte är plånboken. Men vi ser en fördel
              i att ha en mångfald av vårdgivare. Alla tjänar på att vi har
              den här öppenheten. Det är för patienternas bästa, och det är
              för personalens bästa. Genom det effektivast tänkbara systemet
              får vi ut så mycket som möjligt av de resurser som vi sätter in.
            </seg>
            <seg n="29cdc898">
              Det här handlar om att ansvarsfullt ge möjligheter för våra medborgare
              att få ut så mycket som möjligt och på det sätt som man själv
              efterfrågar.
            </seg>
          </u>
          <note type="speaker" n="94d633c7">
            Anf. 94 Statsrådet YLVA JOHANSSON (s) replik:
          </note>
          <u who="unknown" xml:id="i-0759664724f7f639-8" n="6d9a780c">
            <seg n="7ad38081">
              Fru talman! Ja, Kenneth Johansson, det gäller att vi ska få ut
              maximalt med vård och nytta av de pengar vi satsar på sjukvården.
              Då gäller det att titta på de fakta vi har och hur det ser ut,
              inte låta sig förblindas av en ideologisk vilja att privatisera
              så mycket som möjligt.
            </seg>
            <seg n="98e2fad6">
              När vi jämför det svenska sjukvårdssystemet internationellt ser
              vi att det är just på den här punkten vi får mest beröm. Vi får
              ut väldigt mycket nytta av de pengar vi satsar på svensk sjukvård.
              Jag ser trots det väldigt stora utmaningar i fråga om hur svensk
              sjukvård ska bli bättre och få ut ännu mer nytta. Men när vi jämför
              oss med andra länder, som har system som är mindre sammanhållna
              och har en mindre rättvis fördelning, ser vi att vi får ut väldigt
              mycket mer nytta av det svenska systemet.
            </seg>
            <seg n="f5ade6ad">
              Nu ska vi inte vara systemkramare så att vi bara pratar om system.
              Det är självklart att det är patienten som är den viktigaste aktören.
              Men vi har här i Sveriges riksdag ett ansvar för vilka spelregler
              vi sätter upp, både för att få ut maximal nytta för de gemensamma
              skattepengar som vi satsar på sjukvården och för att få en fördelning
              som är rättvis och behovsstyrd, så att vi inte öppnar för en marknadslek
              med sjukvården. Jag tror att det vore förödande.
            </seg>
          </u>
          <note type="speaker" n="97d36c19">
            Anf. 95 ULRIK LINDGREN (kd) replik:
          </note>
          <u who="Q5956278" xml:id="i-1d5390855f1a6854-4" n="e3b178f9">
            <seg n="33e45fc0">
              Fru talman! Även jag välkomnar statsrådet Ylva Johanssons tal
              i inledningen om att det inte bara handlar om att tillföra miljarder
              till kommuner och landsting för att det ska bli god vård. Det
              handlar också om att skapa tillväxt så att vi får högre skatteinkomster
              i kommuner och landsting och därmed möjligheter finansiellt. Vi
              ska åtminstone inte försämra för kommuner och landsting genom
              exempelvis utökat sjuklöneansvar för arbetsgivaren som kommer
              att försvåra avsevärt både på den privata och den offentliga sidan
              från den 1 januari.
            </seg>
            <seg n="abf9a13d">
              Det handlar även om mer resurser. Kristdemokraterna anvisar mer
              resurser till kommun och landsting, 4,2 miljarder under perioden
              framöver och framför allt till psykiatrin. Vi anslår också 2,8
              miljarder till rehabiliteringsförsäkring för att vi ska få tillbaka
              människor i arbete så att alla jobbar eller så många som möjligt,
              att vi har pengar för detta och att vi, som också Ylva Johansson
              förtjänstfullt har tagit upp, har kompetens hos den personal som
              arbetar inom vård och omsorg. Allt detta tjänar till att vi ska
              ge innehåll, stadga och stabilitet till det vi kallar för värdighetsgaranti
              i vård och omsorg.
            </seg>
            <seg n="f3cfbf6f">
              Ylva Johansson har i en tidigare debatt i november gett vaga
              besked om hur hon förhåller sig till att säga att det finns en
              miniminivå som vi inte ska gå under. Vi ska gärna hålla oss över
              den, men absolut inte vara under. Jag har i dag i debatten efterlyst
              besked om hur statsrådet förhåller sig till denna värdighetsgaranti.
              Är statsrådet beredd i dag att uttala att vi ska ha en värdighetsgaranti
              och säga att man inte får gå under en viss kvalitetsnivå men naturligtvis
              gärna göra mera? Vilket är beskedet i dag?
            </seg>
          </u>
          <note type="speaker" n="e5f131d1">
            Anf. 96 Statsrådet YLVA JOHANSSON (s) replik:
          </note>
          <u who="unknown" xml:id="i-0759664724f7f639-9" n="6d9a780c">
            <seg n="5bf5121b">
              Fru talman! Jag är inte främmande för att man kan behöva en annan
              typ av nationell reglering av hur vi ska nå en högre och jämn
              kvalitet inom äldreomsorgen. Det kan ta sig olika uttryck. Min
              företrädare talade om ett trygghetskontrakt. Nu talar Kristdemokraterna
              om en värdighetsgaranti. Folkpartiet har talat om en omsorgsgaranti.
              Man kan naturligtvis tänka sig olika varianter på detta. Men det
              är viktigt att komma ihåg att den som utfärdar rättigheter helst
              också ska vara den som ska stå för skyldigheterna. Det finns alltid
              ett problem när man särskiljer de här frågorna.
            </seg>
            <seg n="730cb279">
              Jag utesluter inte att vi kan behöva någon form av ytterligare
              nationell reglering på den här punkten. Ulrik Lindgren ställer
              frågan till mig. Jag borde ställa frågan tillbaka. Ni Kristdemokrater
              ska regera tillsammans, säger ni, med tre andra partier, och vi
              fick höra att Centern tidigare i debatten sade att det är för
              mycket nationell reglering inom äldreomsorgen och att det är ett
              bekymmer för kommunerna. Jag skulle vilja ställa frågan tillbaka
              till Ulrik Lindgren. Blir det någon värdighetsgaranti om Kristdemokraterna
              bildar regering tillsammans med de andra i maktalliansen?
            </seg>
          </u>
          <note type="speaker" n="a8cb1248">
            Anf. 97 ULRIK LINDGREN (kd) replik:
          </note>
          <u who="Q5956278" xml:id="i-1d5390855f1a6854-5" n="e3b178f9">
            <seg n="eef9ca51">
              Fru talman! Det är alltid problem när man ska regera med andra
              partier. Men jämfört med den vänsterkartell vi har sett visa upp
              sina piruetter i höst de har slitit håret av varandra i allehanda
              frågor är samarbetet mellan våra fyra partier närmast att likna
              vid en smekmånad. Jag har stark tilltro till att vi, inte bara
              i den här fyrpartikartellen utan bredare än så, skulle kunna uttala
              att äldreomsorgen är en så viktig och vital sak i vår välfärd
              att vi kan ena oss om en värdighetsgaranti. Jag tolkar det positivt
              som att du också skulle kunna medverka till att vi får en sådan.
              Jag vill hemskt gärna ha en ytterligare bekräftelse i dag på att
              vi ska ha en värdighetsgaranti, att det finns en nivå som vi inte
              ska gå under vad gäller omsorgen i Sverige.
            </seg>
            <seg n="f6e9f01f">
              En annan väldigt viktig fråga som inte vänsterkartellen har gett
              besked om tidigare i dag och som jag lyfte upp i debatten är frågan
              om demensboendena. De får inte bli färre i Sverige. Vi har sett
              en dramatisk utveckling som inte minst Socialstyrelsen har pekat
              på att vi får färre och färre platser inom psykiatrin, inom kroppssjukvården
              och inom särskilt boende. Beskedet till våra äldre är snart: Du
              får hemskt gärna välja bara du väljer att vara hemma.
            </seg>
            <seg n="d3258216">
              Här skulle jag vilja att statsrådet satte ned foten och sade
              att det är väldigt mycket som man får försöka kompensera på annat
              sätt med hemtjänst, kompetensutveckling och mer pengar, men att
              man också måste sätta en sista gräns, ungefär som med värdighetsgarantin.
              Det ska inte bli färre demensboenden i Sverige. Låt oss få höra
              det av vårt statsråd i dag.
            </seg>
          </u>
          <note type="speaker" n="80362601">
            Anf. 98 Statsrådet YLVA JOHANSSON (s) replik:
          </note>
          <u who="unknown" xml:id="i-12fc93ef702a81c3-0" n="6d9a780c">
            <seg n="11ad7cd3">
              Fru talman! Det finns mycket att säga om särskilt boende. Jag
              är bekymrad över att platserna minskar i den takt de gör inom
              det särskilda boendet. Det är också ett bekymmer att det finns
              beslut om särskilt boende som inte verkställs. Jag kommer i nästa
              vecka att ta emot resultatet av en utredning som särskilt har
              tittat på den frågan. Det blir mycket intressant att se vad man
              har för bedömningar och förslag att komma med i den delen. Det
              är nog troligt att vi får återkomma till frågan om särskilt boende.
            </seg>
            <seg n="3e070ef9">
              Fru talman! Jag vill avsluta med att säga om garantier att jag
              har roat mig med att läsa ett stort antal kommunala äldreomsorgsplaner.
              Det är imponerande ibland med vilken detaljrikedom och på vilket
              sätt man i kommunerna garanterar, lovar, sina medborgare med vilken
              kvalitet och på vilket sätt äldreomsorgen ska utföras och genomföras.
              När det sker på den kommunala nivån har det fördelen att det finns
              en direkt koppling till den som också är skyldig att anslå resurserna,
              som är skyldig att se till att det finns personal, att personalen
              har rätt kompetens, att det finns stöd till anhöriga och så vidare.
            </seg>
            <seg n="00a6f2eb">
              Kanske finns det mer att göra också när det gäller att utveckla
              de kommunala äldreomsorgsplanerna. Det är inte säkert att det
              är på nationell nivå som vi bäst sätter upp en högre standard
              för äldreomsorgen.
            </seg>
          </u>
          <note n="88b28917">
            Ajournering
          </note>
          <note n="4b474249">
            Kammaren beslutade kl. 13.56 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="unknown" xml:id="i-35c701be1aaa1400-0" n="6d9a780c">
            <seg n="a8b69a23">
              Återupptagna förhandlingar
            </seg>
            <seg n="f5fb8127">
              Det har blivit dags för frågestund som denna vecka har temat
              Utvecklad välfärd . Följande statsråd deltar, och vi hälsar dem
              välkomna: vice statsminister Bosse Ringholm, statsrådet Ylva Johansson,
              statsrådet Lena Hallengren och statsrådet Ibrahim Baylan.
            </seg>
            <seg n="b42ad6db">
              Vice statsminister Bosse Ringholm besvarar såväl allmänpolitiska
              frågor som frågor inom sitt eget ansvarsområde. Frågor till övriga
              statsråd förutsätts beröra deras ansvarsområden inom regeringen.
            </seg>
            <seg n="ae35a3be">
              Jag vill påminna om att varken frågor eller svar ska överstiga
              en minut.
            </seg>
            <seg n="e47cb661">
              Utredningen Snö, mörker och kyla
            </seg>
          </u>
          <note n="8899d33b">
            Förhandlingarna återupptogs kl. 14.00.
          </note>
          <note n="5b2c0575">
            6 § Frågestund
          </note>
          <note n="9f7a9f91" type="speaker">
            Anf. 99 TREDJE VICE TALMANNEN:
          </note>
          <note type="speaker" n="d9479bcf">
            Anf. 100 LOTTA HEDSTRÖM (mp):
          </note>
          <u who="Q517960" xml:id="i-148a8dbad959ed9e-0" n="49d533cb">
            <seg n="69bfb5a4">
              Fru talman! Min fråga riktar sig till vice statsminister Ringholm.
              Den handlar om en utredning som kom i somras med rubriken Snö,
              mörker och kyla . Den ingår i underlaget för den försvarspolitiska
              propositionen som vi ska besluta om nästa vecka.
            </seg>
            <seg n="33a3f58a">
              Den här utredningen går ut på att ett utökat och fördjupat samarbete
              mellan svensk och utländsk försvarsindustri det här var ett citat
              från utredningen. Det handlar om möjligheterna att flyga lågt
              över hela Norrland och att prova ut vapensystem direkt från tillverkare
              i andra länder.
            </seg>
            <seg n="97986c15">
              Min första fråga är: Varför har den här utredningen inte gått
              ut på remiss? Den berör två tredjedelar av Sveriges yta och en
              stor del av Sveriges befolkning. Utredningen kommer kanske att
              få stora konsekvenser för många svenska medborgares vardag och
              boende. Varför har utredningen inte gått ut på remiss?
            </seg>
          </u>
          <note type="speaker" n="c680b85a">
            Anf. 101 Vice statsminister BOSSE RINGHOLM (s):
          </note>
          <u who="Q321595" xml:id="i-6ab2028c5d97e0d0-0" n="91a9e137">
            <seg n="582a3247">
              Fru talman! Det försvarsbeslut som riksdagen inom kort kommer
              att fatta har naturligtvis stor betydelse för hur försvarets organisation
              kommer att se ut under åren framöver. Mot den bakgrunden är det
              viktigt att andra frågor ses som följdfrågor.
            </seg>
            <seg n="9ed9ce43">
              Den utredning som åberopas här är just en sådan följdutredning
              som är viktig att diskutera. Det försvarspolitiska beslutet är
              självfallet en ram för vad som eventuellt kan hända på andra områden.
            </seg>
            <seg n="94e67737">
              Jag har själv vid tillfälle haft möjlighet att träffa exempelvis
              företrädare både för Arvidsjaur kommun och för andra kommuner
              som också är oerhört intresserade av den här utredningen. Den
              kommer naturligtvis att hanteras på vanligt sätt i fortsättningen
              när riksdagen väl har fattat det försvarspolitiska beslutet.
            </seg>
          </u>
          <note type="speaker" n="40013359">
            Anf. 102 LOTTA HEDSTRÖM (mp):
          </note>
          <u who="Q517960" xml:id="i-148a8dbad959ed9e-1" n="49d533cb">
            <seg n="e310fbff">
              Fru talman! Det förs en väldigt livlig diskussion i landet just
              nu om nedbantningen av försvaret som berör väldigt många människor.
              Man kan fundera över i vilken mån att exponera Sverige för ett
              samarbete om övning, militära utprovningar och vapen för Nato,
              presumtiva JAS-köpare och vapenfabrikanter är förenligt med svensk
              alliansfrihet, vilket man säger sig vilja försvara framgent.
            </seg>
            <seg n="b15d69b1">
              Frågan ur ett välfärdsperspektiv är: Hur kan man garantera för
              norrländska svenska medborgare att det här inte är ett sätt att
              sälja ut deras landsända snarare än att hjälpa till och få fart
              på tillväxt, välfärd och ekonomi? Det finns en mycket stor sådan
              risk. Många röster har redan höjts röster som säger: Det bor ändå
              så lite folk där, så det spelar ingen roll hur man gör med överflygningar
              och vapenutprovningar på norrländskt territorium.
            </seg>
          </u>
          <note type="speaker" n="a183dddd">
            Anf. 103 Vice statsminister BOSSE RINGHOLM (s):
          </note>
          <u who="Q321595" xml:id="i-6ab2028c5d97e0d0-1" n="91a9e137">
            <seg n="d0af8b19">
              Fru talman! Det gäller att vara mycket tydlig. Det är självfallet
              så att Sverige, Sveriges riksdag och regering bestämmer om den
              säkerhetspolitiska ram och den försvarspolitik som vi ska ha.
              Allt annat får underordnas detta.
            </seg>
            <seg n="0814e6f6">
              Det innebär att den typ av frågor som väcks i den här utredningen
              kan naturligtvis inte på något vis korsa vår säkerhetspolitik
              eller vår alliansfrihet.
            </seg>
            <seg n="c72c2b7c">
              Sedan vet jag att det finns många kommuner och inte minst kommunalpolitiker
              som ser en viss positiv ekonomisk effekt. Det finns bland annat
              en sysselsättningspotential i en del av de förslag som diskuteras
              i utredningen. Därför är det viktigt att den hanteras på ett omsorgsfullt
              sätt i fortsättningen. Men självfallet ska vi inte på något vis
              överträda vår säkerhetspolitik eller begränsa vår alliansfrihet.
              Det bestämmer vi själva över. Sedan får dessa synpunkter helt
              enkelt underordnas.
            </seg>
            <seg n="ca5f6cd5">
              Försvarspropositionen
            </seg>
          </u>
          <note type="speaker" n="20b4d2df">
            Anf. 104 ROLF GUNNARSSON (m):
          </note>
          <u who="Q5776913" xml:id="i-6e37c75f7839878e-0" n="84c13513">
            <seg n="3833c487">
              Fru talman! Dagens tema Utvecklad välfärd är ju ett stort ämne,
              och där passar också min fråga in. Den tangerar även den fråga
              som Lotta Hedström ställde.
            </seg>
            <seg n="4be55fd0">
              Det här handlar kanske mera om en avvecklad välfärd. Vice statsministern
              nämnde Arvidsjaur. När man lägger ned ett regemente som det i
              Arvidsjaur är det fråga om en välfärd som lämnar det samhället.
              Jag läste om att man har haft en stilla bön i kyrkan om denna
              nedläggning, och det visar väl på vikten av det här ärendet.
            </seg>
            <seg n="1bc5fbb3">
              Det har också sagts från socialdemokratiska ledare att beslutet
              är ett direkt hot mot kommunens existens, och då man ju verkligen
              prata om hot mot välfärden.
            </seg>
            <seg n="82cf7f49">
              Kritiken mot försvarsbeslutet som vi ska fatta eventuellt nästa
              onsdag har varit omfattande. Den går ut på bland annat dåligt
              ledarskap hos Socialdemokraterna.
            </seg>
            <seg n="0e55a865">
              Min fundering är om vice statsministern vill vara så ärlig här
              i kammaren att han säger någonting om hur regeringen har funderat
              de senaste dagarna när det gäller att dra tillbaka propositionen
              en gång till med anledning av vad som hänt och händer just nu.
            </seg>
          </u>
          <note type="speaker" n="c88089a3">
            Anf. 105 Vice statsminister BOSSE RINGHOLM (s):
          </note>
          <u who="Q321595" xml:id="i-6ab2028c5d97e0d0-2" n="91a9e137">
            <seg n="9877ee0d">
              Fru talman! Regeringens försvarspolitiska proposition ligger
              på kammarens bord för hantering. Det finns inget skäl till en
              förändrad position där.
            </seg>
            <seg n="318cdfc9">
              När man ska göra stora omställningar i vårt samhälle antingen
              om det som i det här fallet gäller försvaret eller något annat
              område finns det naturligtvis skäl att överväga det sätt på vilket
              omställningen kan komma till stånd. I det här fallet är vi starkt
              medvetna om att det är många orter i vårt land som under denna
              omställningsperiod får problem med sysselsättningstillfällen,
              service och mycket annat.
            </seg>
            <seg n="68392ce3">
              Det är därför som regeringen parallellt också arbetar med att
              se till att man via motkrafter och motinsatser kan förse Arvidsjaur,
              Östersund, Visby och många andra av de aktuella kommunerna med
              nya insatser av något slag. Det är viktigt att man tar hand om
              hela omställningen och ser till att de pengar som frigörs från
              den militära sidan kan föras över till exempelvis rättssamhället,
              polisen, kriminalvården på samma sätt som vi för några år sedan
              lät framför allt sjukvården få del av de pengar som frigjordes
              från försvaret, vilket jag tror att de allra flesta i vårt land
              uppskattade.
            </seg>
          </u>
          <note type="speaker" n="aa398632">
            Anf. 106 ROLF GUNNARSSON (m):
          </note>
          <u who="Q5776913" xml:id="i-6e37c75f7839878e-1" n="84c13513">
            <seg n="9c9bbeb3">
              Fru talman! Vice statsministerns svar var väntat. Det är väl
              inte regeringens bästa gren att tycka att någonting har gått snett.
              Men det är ett unikt beslut som man är på väg att fatta där ett
              parti som inte vill ha något försvar satsar 40 miljarder på det
              ett parti som leds av en kommunist. Det är det partiet som Socialdemokraterna
              nu håller i handen. Det rör sig alltså om ett historiskt beslut.
            </seg>
            <seg n="8dec3b68">
              Jag måste än en gång fråga: Har frågan någon gång diskuterats?
              Eller är det så glasklart att man ska driva igenom detta? Har
              ni aldrig under de senaste dagarna och timmarna när det har hänt
              så mycket funderat på att det vettigaste vore att dra tillbaka
              hela propositionen, Bosse Ringholm? Vågar du vara så ärlig att
              du vågar erkänna det?
            </seg>
          </u>
          <note type="speaker" n="408d6a80">
            Anf. 107 Vice statsminister BOSSE RINGHOLM (s):
          </note>
          <u who="Q321595" xml:id="i-6ab2028c5d97e0d0-3" n="91a9e137">
            <seg n="1c4cdcef">
              Fru talman! Jag har full förståelse för att Rolf Gunnarsson,
              som representerar Moderata samlingspartiet, tycker att detta med
              att ompröva politik har ett stort värde och är nästan ett självändamål,
              eftersom det har varit Moderata samlingspartiets bästa gren under
              det senaste året. Man har omprövat bland annat sin skattepolitik,
              arbetsmarknadspolitik och arbetsrätten.
            </seg>
            <seg n="b2b00c04">
              Jag får erkänna att i det fallet är nog Moderata samlingspartiet
              en vinnare. Det finns nog inget parti som har omprövat sin politik
              på så många områden som Moderaterna har gjort. Regeringen har
              inte för avsikt att ta upp tävlan i den grenen.
            </seg>
            <seg n="6e70250d">
              Mångfald och valfrihet i barnomsorgen
            </seg>
          </u>
          <note type="speaker" n="c647582c">
            Anf. 108 TORSTEN LINDSTRÖM (kd):
          </note>
          <u who="Q5958869" xml:id="i-768adcf468f7e8a8-0" n="e7c663c8">
            <seg n="a47e8c16">
              Fru talman! Tid är den stora bristvaran för många småbarnsföräldrar.
              Därför är det viktigt att familjepolitiken bejakar familjerna
              och ger dem trygghet, valfrihet och mångfald. Det vill vi kristdemokrater
              göra.
            </seg>
            <seg n="eeac3900">
              Den 7 maj förra året uttalade en majoritet här i riksdagen: Det
              är viktigt med mångfald och valfrihet inom barnomsorgen. Det som
              passar den ena familjen passar inte den andra. Sedan lyftes olika
              sorters barnomsorg fram: kommunal, privat, kooperativ och valfrihet
              för dem som önskar att i större utsträckning vara hemma med sina
              barn.
            </seg>
            <seg n="21c46aeb">
              Hittills har vänsterkartellen och regeringen ignorerat detta
              tillkännagivande från riksdagen. Det hette att det skulle behandlas
              i den förskoleproposition som diskuteras här i riksdagen på måndag,
              men där står inte ett ord.
            </seg>
            <seg n="58db8216">
              Min fråga till statsrådet Lena Hallengren är: När och hur tänker
              regeringen följa riksdagens vilja?
            </seg>
          </u>
          <note type="speaker" n="895ffdbe">
            Anf. 109 Statsrådet LENA HALLENGREN (s):
          </note>
          <u who="unknown" xml:id="i-6ab2028c5d97e0d0-4" n="6d9a780c">
            <seg n="7fe7e5c7">
              Fru talman! Jag delar Torsten Lindströms uppfattning att mångfald
              och valfrihet är viktigt för våra barnfamiljer i förskolans verksamhet.
              Det är också så som förskolans verksamhet är utformad i det stora
              flertalet kommuner.
            </seg>
            <seg n="d385c6d0">
              Om Torsten Lindström tar del av den förskoleproposition som nyligen
              har presenterats, Kvalitet i förskolan , som bland annat innehåller
              mer resurser till förskolan i form av 6 000 fler anställda, så
              kan han också läsa kapitlet som handlar om just valfrihet och
              att det ska finnas forum för inflytande för föräldrar.
            </seg>
            <seg n="1d6f7702">
              Vi har i dag kommunala förskolor, kooperativ, enskilda förskolor
              med olika pedagogiska inriktningar. Vi har öppna förskolor och
              det finns även en föräldraförsäkring som ger stora förutsättningar
              och möjligheter för föräldrar att vara hemma med sina små barn
              under det första året. Det tillkännagivande som tidigare har kommit
              från riksdagen är i det fallet uppfyllt.
            </seg>
          </u>
          <note type="speaker" n="fdc95645">
            Anf. 110 TORSTEN LINDSTRÖM (kd):
          </note>
          <u who="Q5958869" xml:id="i-768adcf468f7e8a8-1" n="e7c663c8">
            <seg n="776b8dd2">
              Fru talman! Det är bra att det satsas på förskolan, men det är
              inte bra att, som Socialdemokraterna gör, säga till föräldrarna:
              Ni får välja vilken bil ni vill bara ni väljer en svart bil. Det
              är nämligen precis det ni gör i förskolepropositionen. Det står
              ingenting om hur beslutet från riksdagen ska tillgodoses och skapa
              en verklig valfrihet.
            </seg>
            <seg n="ecc215ed">
              Jag tror att Lena Hallengren är ganska ensam om, möjligen tillsammans
              med en och annan minister, att tycka att det finns en valfrihet
              och en mångfald i barnomsorgen i dag i vårt land. Det visar också
              flera undersökningar och även de lokala folkomröstningar som har
              genomförts i flera kommuner, senast i Örkelljunga där sex av tio
              röstade för att föräldrar ska få mer valfrihet. Det här är någonting
              som även regeringen måste ta på allvar och inte låta de ideologiska
              skygglapparna styra alltför mycket över.
            </seg>
            <seg n="cac2812a">
              Vi kristdemokrater vill flytta makt från den här kammaren, från
              regeringen, från sammanträdesborden till familjerna, till köksborden.
            </seg>
            <seg n="9f5d48c0">
              Min fråga är: Har Lena Hallengren någonting nytt att säga, förutom
              det hon redan har sagt, till de föräldrar som faktiskt vill bestämma
              ännu mer över sina barns omsorg, som vill välja barnomsorg fritt
              och också få mer tid med sina barn, sina familjer, det som är
              det viktigaste de har?
            </seg>
          </u>
          <note type="speaker" n="5016c5d4">
            Anf. 111 Statsrådet LENA HALLENGREN (s):
          </note>
          <u who="unknown" xml:id="i-6ab2028c5d97e0d0-5" n="6d9a780c">
            <seg n="09999d0e">
              Fru talman! Först vill jag säga att det vore intressant om den
              borgerliga oppositionen hade några gemensamma idéer om på vilket
              sätt den här valfriheten skulle utökas. Jag menar att valfriheten
              i dag är väldigt stor. Många föräldrar använder sig av möjligheten
              att välja olika former i förskolan.
            </seg>
            <seg n="ad638ae5">
              När man frågar föräldrar om de är nöjda med förskolan är det
              en stor majoritet som säger att de är nöjda med förskolan, och
              enligt Svensk Kvalitetsindex är det den offentliga verksamhet
              som hamnar allra högst i topp. Det tycker jag är ett väldigt gott
              betyg till förskolan.
            </seg>
            <seg n="be902404">
              Det som Torsten Lindström talar om här handlar också om ett kommunalt
              vårdnadsbidrag. Vilka som kan leva på 3 000 kr i månaden och för
              hur många det är reell valfrihet, tycker jag är föremål för en
              egen debatt.
            </seg>
            <seg n="d72da3ab">
              Skolpolitiken
            </seg>
          </u>
          <note type="speaker" n="c8370de7">
            Anf. 112 SOFIA LARSEN (c):
          </note>
          <u who="Q4960997" xml:id="i-9ab080d9aa67333d-0" n="9dc837c2">
            <seg n="03af5fc9">
              Fru talman! Vi har ett läge i dagens skola där var femte 16-åring
              inte klarar av att läsa en dagstidning och var femte högstadieelev
              inte klarar av att räkna ut ett simpelt matematiskt problem. Vi
              såg senast i dag en rapport som visar på att över hälften av landets
              grundskoleelever inte känner en arbetsro i skolan.
            </seg>
            <seg n="4a48eeb4">
              Jag ser att vi håller på att få en ny klassindelning i Sverige,
              en kunskapssegregation. Jag ser den här segregationen som ett
              av de största hoten mot den uppväxande generationen, att en så
              stor del av dagens unga inte får del av vidare välfärd eller till
              samhällets möjligheter. Med dessa fakta på bordet har nye skolministern
              valt att börja prata om hur farligt det är med valfrihet och friskolor
              i landet. Det är ganska konstigt med tanke på de faktiskt ganska
              otäcka fakta vi har på bordet.
            </seg>
            <seg n="5cd79f56">
              Min fråga till den nye skolministern är hur han tänker göra för
              att korrigera de misslyckanden som den socialdemokratiska skolpolitiken
              hittills har visat på med den stora segregation som vi har i dagens
              skola och samhälle.
            </seg>
          </u>
          <note type="speaker" n="dec784e2">
            Anf. 113 Statsrådet IBRAHIM BAYLAN (s):
          </note>
          <u who="unknown" xml:id="i-6ab2028c5d97e0d0-6" n="6d9a780c">
            <seg n="3d05d036">
              Fru talman! Den svenska skolan är på många sätt och på många
              ställen en oerhört fin skola. Vi har tusentals lärare och annan
              personal som gör ett jättebra jobb. Det bör belysas, för oftast
              när den borgerliga maktalliansen pratar om skolan är det mörker
              och åter mörker. Jag tycker att det är viktigt att också föra
              fram allt det positiva som sker.
            </seg>
            <seg n="5a9c4b8d">
              Dock finns det brister i denna skola. Jag är inte nöjd förrän
              vi har en skola som ger alla ungdomar en bra grund att stå på
              antingen de väljer att gå vidare till ett yrkesliv eller till
              vidare studier.
            </seg>
            <seg n="04316ee5">
              Vi ska naturligtvis bearbeta de brister som har framkommit och
              som framkommer i våra kontinuerliga uppföljningar och se till
              att de försvinner. En första viktig del i detta är att satsa mer
              resurser på skolan, att öka lärartätheten. En andra viktig del
              i regeringens politik är att stärka uppföljningen och utvärderingen.
              En tredje mycket viktig del är att se till att synliggöra varje
              barn och ungdom i skolan, bland annat genom skriftliga individuella
              utvecklingsplaner som vi vill införa från och med nästa höst.
            </seg>
            <seg n="de40c0b2">
              Men, fru talman, jag tror att det kommer att kräva att vi jobbar
              på alla områden för att se till att alla barn får en bra skolgång,
              så att vi har en skola som präglas av trygghet, lärande och studiero.
            </seg>
          </u>
          <note type="speaker" n="4f7386da">
            Anf. 114 SOFIA LARSEN (c):
          </note>
          <u who="Q4960997" xml:id="i-9ab080d9aa67333d-1" n="9dc837c2">
            <seg n="df49183f">
              Fru talman! Det låter ju fint. Och visst, skolministern, finns
              det flera skolor som fungerar väldigt bra. Men problemet är att
              det är långt ifrån alla skolor, och skolan kommer långt ifrån
              alla elever till del. När vi ser att det är en så stor andel av
              dem som lämnar grundskolan som inte ens kan läsa, räkna och skriva
              är det något som är fel. Då måste man som högsta ansvarig, i det
              här fallet skolministern, kunna ta tag i problematiken och inte
              bara blunda och säga att visst, det finns ändå positiva delar.
              Man måste våga och kunna lyssna på de rop på hjälp som finns från
              landets elever och lärare och från föräldrar som vill ge sina
              barn en ärlig chans från start i skolan. Det är precis också det
              som Centerpartiet vill.
            </seg>
            <seg n="f300e266">
              Vi har tre konkreta saker som vi för fram. Det viktigaste är
              att satsa på kunskapen, se till att det blir en bra arbetsmiljö
              i skolan och också se till att det blir en bra elevanpassad skola
              där alla får det stöd och den hjälp de behöver från start.
            </seg>
            <seg n="708ca643">
              Om skolministern vill ha en bättre skola borde han kunna ta tag
              i något konkret, men då måste han också göra en radikal förändring
              i den socialdemokratiska skolpolitiken. I vilka frågor är han
              beredd att göra en radikal förändring?
            </seg>
          </u>
          <note type="speaker" n="d49a119c">
            Anf. 115 Statsrådet IBRAHIM BAYLAN (s):
          </note>
          <u who="unknown" xml:id="i-6ab2028c5d97e0d0-7" n="6d9a780c">
            <seg n="97f145a6">
              Fru talman! Det är positivt att höra att Centerpartiet anser
              sig ha goda idéer. Men det räcker tyvärr inte med fina ord och
              goda idéer, man måste också vara beredd att satsa.
            </seg>
            <seg n="0130d16d">
              Centern är naturligtvis hjärtligt välkomna att delta i satsningen
              på ökat antal lärare och annan personal i skolan. Centern är naturligtvis
              också välkomna att stötta regeringen i vår ambition att satsa
              mer på att stärka basfärdigheter i till exempel matematik och
              läsförståelse. Centern är också mycket välkomna att stötta regeringen
              i vår ambition att öka arbets- och studieron i skolan genom en
              ny lagstiftning som handlar om diskriminering och kränkningar
              och om arbetsron i skolan.
            </seg>
            <seg n="ed039d06">
              Fru talman! Jag tror säkert att Centern har en god vilja, men
              det räcker inte med bara ord. Ni är hjärtligt välkomna att stötta
              de insatser vi gör för att få en skola där alla får en god utbildning.
            </seg>
            <seg n="6f1eae30">
              Tandvårdsförsäkringen
            </seg>
          </u>
          <note type="speaker" n="a0497c01">
            Anf. 116 GABRIEL ROMANUS (fp):
          </note>
          <u who="Q724410" xml:id="i-8c2d83c49ffd24aa-0" n="c22a593c">
            <seg n="3bc43876">
              Fru talman! Att ha hela tänder börjar åter bli en klassfråga.
              När en miljon människor avstår från tandvård som de skulle behöva
              därför att de inte har råd, kan vi inte längre säga att vi har
              en tandvårdsförsäkring som är värd namnet. Det kan kosta 5 00010
              000 kr om bara en enda tand går sönder.
            </seg>
            <seg n="e60bc047">
              Nu vill jag hälsa Ylva Johansson välkommen som ansvarig minister
              för tandvårdsfrågorna. De har länge legat i träda. Det är skönt
              med en ung kraft som vill ta tag i dem.
            </seg>
            <seg n="7e178888">
              Vi kunde se Ylva Johansson i TV häromdagen, och hon gav då inget
              besked om vad som kommer att hända. Regeringen har funderat i
              två år på ett utredningsförslag som i och för sig var otillräckligt,
              och vi fick heller inget besked i årets budget.
            </seg>
            <seg n="ac36d50b">
              Min fråga till Ylva Johansson är: När får vi ett förslag? Är
              ni beredda att satsa på en lösning som främjar tandhälsan och
              inte bara reparationer? Och är ni beredda att införa en försäkring
              som verkligen är värd namnet, som skyddar mot ohemula och överraskande
              stora tandvårdskostnader för vanliga människor?
            </seg>
          </u>
          <note type="speaker" n="6795d149">
            Anf. 117 Statsrådet YLVA JOHANSSON (s):
          </note>
          <u who="unknown" xml:id="i-0759664724f7f639-10" n="6d9a780c">
            <seg n="d652e102">
              Fru talman! Regeringen har ganska nyligen genomfört en mycket
              stor reform när det gäller tandvården, den så kallade 65-plus.
              Det är en reform som i år kostar ungefär 2 miljarder kronor. Högkostnadsskyddet
              har möjliggjort för väldigt många pensionärer att låta genomföra
              stora arbeten i munnen. Det har varit en viktig reform som har
              haft stor betydelse för många människor.
            </seg>
            <seg n="417ede99">
              Vi vill gärna ta flera steg när det gäller att utveckla tandvårdsförsäkringen.
              Vi ska komma ihåg att det är väldigt många behov som här krockar.
              Dels finns det behov av att förstärka bastandvården och den förebyggande
              tandvården. Dels finns det också behov av att minska kostnaderna,
              de riktigt höga kostnaderna, för stora insatser. Det här summerar
              väldigt snabbt ihop sig till en väldigt dyr förändring. De pengarna
              har vi inte i dagsläget.
            </seg>
          </u>
          <note type="speaker" n="c08b3c27">
            Anf. 118 GABRIEL ROMANUS (fp):
          </note>
          <u who="Q724410" xml:id="i-8c2d83c49ffd24aa-1" n="c22a593c">
            <seg n="fc1eb669">
              Fru talman! Det finns en lösning. Det är en försäkring där man
              varje år betalar en fast avgift för att få den tandvård som man
              behöver. Den har utvecklats i stor enighet i Värmland och Göteborg.
              Det kallas för abonnemangstandvård. Det är alltså en försäkring
              som skyddar mot de här stora kostnaderna, som får folk att gå
              i däck.
            </seg>
            <seg n="3d2242b3">
              Nu läser jag i LO-tidningen att Wanja Lundby-Wedin säger att
              man ska förmå Socialdemokraterna att driva frågan om tandvården
              i nästa valrörelse. Det låter som om socialdemokratin vore något
              slags oppositionsparti. Vem är det ni ska driva det mot? Det är
              ju ni som har regeringsmakten. Det är ni som har sovit på det
              här utredningsförslaget i två år. Försöker ni springa ifrån ert
              ansvar genom att säga att ni ska driva det mot oppositionen i
              nästa valrörelse eller vad är det egentligen som är på gång?
            </seg>
            <seg n="1e4e4945">
              Det kostar mycket pengar att gå till tandläkaren för vanliga
              människor i alla åldrar, inte bara pensionärer. Frågan är om vi
              ska ha en försäkring eller bara ett stöd, ett högkostnadsskydd,
              där man ändå kan få betala 10 000 kronor om man är pensionär för
              att få tänderna lagade. Det är väl inte någon försäkring?
            </seg>
          </u>
          <note type="speaker" n="d5b52a73">
            Anf. 119 Statsrådet YLVA JOHANSSON (s):
          </note>
          <u who="unknown" xml:id="i-0759664724f7f639-11" n="6d9a780c">
            <seg n="8025c211">
              Fru talman! Tyvärr har jag inget sådant trollspö som Gabriel
              Romanus tydligen har när han på ett enkelt sätt och utan stora
              kostnader kan göra kraftiga förbättringar inom tandvårdsförsäkringen.
              Tyvärr är det så att stora förbättringar inom tandvårdsförsäkringen
              också kostar stora pengar. Vi har genomfört en stor sådan reform
              för dem som är 65 år och äldre. Det är en väldigt viktig och bra
              reform som har betytt oerhört mycket för många människor, och
              jag är stolt över att vi har kunnat genomföra den reformen.
            </seg>
            <seg n="3d5b130f">
              Gabriel Romanus problem är att Folkpartiet tänker sig att man
              ska regera tillsammans med Moderaterna, som ju redan i den här
              budgeten, som ni snart kommer att bestämma om här i kammaren,
              föreslår stora besparingar inom tandvårdsförsäkringen. Så ska
              vi diskutera förbättringar inom tandvårdsförsäkringen, vilket
              jag gärna gör, måste vi också vara överens om att finna hållbar
              finansiering för att klara en sådan förbättring.
            </seg>
            <seg n="daf68e77">
              Luftföroreningar
            </seg>
          </u>
          <note type="speaker" n="7422c10e">
            Anf. 120 KARIN SVENSSON SMITH (v):
          </note>
          <u who="Q4981479" xml:id="i-6b898267da1d6ed5-0" n="5219783b">
            <seg n="c3b20dd5">
              Fru talman! Jag har en fråga till vice statsministern. Den handlar
              om en utvecklad välfärd, och att må bra är en del av välfärden.
            </seg>
            <seg n="cf34bd0e">
              Nyligen har det publicerats en forskarstudie på 1 759 barn som
              följts från 10 till 18 års ålder. Det har visat sig att lungkapaciteten
              var fem gånger sämre för boende i förorenade områden som där luften
              var renast. Det var framför allt småpartiklar men även kväveoxider
              som satte ned lungfunktionen hos de här barnen för resten av livet.
              Det handlar om föroreningsnivåer som dem vi har på Hornsgatan
              i Helsingfors.
            </seg>
            <seg n="3c20aeb0">
              Det finns från Länsstyrelsen i Helsingfors ett förslag till åtgärdsprogram
              som i juni 2003 lämnades in till regeringen. Det bara väntar på
              beslut. Nu undrar jag om regeringen avser att fatta något beslut
              så att man kan vidta de åtgärder som behövs för att luften inte
              ska vara så hälsofarlig för barnen att de får lungskador för resten
              av livet.
            </seg>
          </u>
          <note type="speaker" n="23119b07">
            Anf. 121 Vice statsminister BOSSE RINGHOLM (s):
          </note>
          <u who="Q321595" xml:id="i-6ab2028c5d97e0d0-8" n="91a9e137">
            <seg n="5c5c5aa5">
              Fru talman! Svaret är att vi är beredda att fatta de beslut,
              och har fattat de beslut, som behövs för att få i gång det här
              arbetet. Jag delar helt den uppfattning som framfördes om att
              problemen med våra luftföroreningar och de partiklar som framför
              allt påverkar små barns livsmiljö är oerhört viktiga att komma
              till roten med på ett tidigt stadium. Det ingår ju i hela vårt
              miljöarbete och miljömålsarbete att prioritera den här typen av
              insatser, så svaret är mycket positivt. Vi fattar just de beslut,
              och har fattat just de beslut, som behövs för att kunna dra i
              gång det här programmet.
            </seg>
          </u>
          <note type="speaker" n="1fd8bb22">
            Anf. 122 KARIN SVENSSON SMITH (v):
          </note>
          <u who="Q4981479" xml:id="i-6b898267da1d6ed5-1" n="5219783b">
            <seg n="568811f0">
              Fru talman! Nyligen öppnades Södra länken. Det är en motorväg
              på sex kilometer, merparten i tunnel, som har kostat 8 miljarder
              kronor. Vi har också fattat beslut om ett investeringsprogram
              på totalt 381 miljarder under tolv år för infrastruktur fram till
              2015. Vi kan se i fråga om Södra länken att vägtrafiken har ökat
              kraftigt. Det är redan köer trots att den här vägen är ganska
              nyöppnad. Det enda ställe där det har blivit luftigare är i tunnelbanan.
              Där kan fler sitta nu eftersom man har dragit över trafik till
              vägarna.
            </seg>
            <seg n="5934301b">
              Mot bakgrund av det här undrar jag vad vice statsministern tycker
              om att Vägverket alldeles nyligen har bjudit in till samråd om
              en ny östlig förbindelse i Helsingforssregionen som inte ligger
              i det här investeringsprogrammet utan utanför det och bortom det.
              Är det i enlighet med regeringens mening om hur vi ska klara av
              transporterna och miljö- och hälsomålen i framtiden?
            </seg>
          </u>
          <note type="speaker" n="c8a7da33">
            Anf. 123 Vice statsminister BOSSE RINGHOLM (s):
          </note>
          <u who="Q321595" xml:id="i-6ab2028c5d97e0d0-9" n="91a9e137">
            <seg n="e43ae7f6">
              Fru talman! För att klara just miljömålen och hälsomålen, inte
              minst i våra storstäder, har ju vi i regeringen tillsammans med
              våra samarbetspartier vidtagit en rad åtgärder. Bland annat kommer
              vi under nästa år att påbörja ett stort försök med så kallade
              trängselskatter, eller miljöavgifter, i syfte att försöka styra
              över så att fler använder sig av kollektiva färdmedel och färre
              åker bil. Det är också ett led i miljöarbetet.
            </seg>
            <seg n="5b4b033d">
              Vi har samtidigt i den plan som riksdagen har fattat beslut om
              för de närmaste tolv åren när det gäller investeringar både i
              järnvägstrafik och i vägar av olika slag sett till att högprioritera
              miljöfrågorna. Det är klart att det är det programmet som gäller.
              Sedan kommer det alltid att finnas önskemål om en rad vägprojekt
              och andra projekt därutöver, men det måste naturligtvis få prövas
              på vanligt sätt. Utöver de beslut som nu är fattade är det alltså
              inte aktuellt att föra in något ytterligare.
            </seg>
            <seg n="7c632f44">
              Jämställdhet i förskolan
            </seg>
          </u>
          <note type="speaker" n="58f485d4">
            Anf. 124 HILLEVI LARSSON (s):
          </note>
          <u who="Q3375042" xml:id="i-f7cad634ef0524bd-0" n="e6b9399f">
            <seg n="af152795">
              Fru talman! Jag vill ställa min fråga till förskoleminister Lena
              Hallengren. Det jag är intresserad av är jämställdhet i förskolan.
            </seg>
            <seg n="37822987">
              Det är ju så att könsrollerna formas väldigt tidigt i livet,
              redan innan skolåldern. Det har visat sig att förskolepersonal
              själva inte är medvetna om att de behandlar pojkar och flickor
              olika. Flickor uppmuntras till att vara gulliga, passiva. Pojkar
              uppmuntras mer till att vara aktiva och att ta för sig. Det här
              fortsätter ju sedan i livet i övrigt.
            </seg>
            <seg n="1530f0bb">
              Jag tror att det är väldigt viktigt att man börjar tidigt och
              uppmärksammar det här. Jag vill fråga hur detta arbete fortskrider
              från regeringens sida för att uppmuntra jämställdhet i förskolan.
            </seg>
          </u>
          <note type="speaker" n="350e66ca">
            Anf. 125 Statsrådet LENA HALLENGREN (s):
          </note>
          <u who="unknown" xml:id="i-6ab2028c5d97e0d0-10" n="6d9a780c">
            <seg n="2167c331">
              Fru talman! Hillevi ger ju här en väldigt bra beskrivning av
              hur viktigt det är att vi börjar arbeta tidigt med jämställdhetsfrågorna
              för att både flickor och pojkar ska kunna förverkliga sina drömmar
              och bli det de vill oavsett om de är flickor eller pojkar. Det
              finns en jämställdhetsdelegation som arbetar sedan ett år tillbaka
              och som för en vecka sedan också kom med ett delbetänkande om
              hur man faktiskt skulle kunna göra förskolan mer jämställd och
              hur man också får fler män i förskolan.
            </seg>
            <seg n="665e5db9">
              Det handlar inte bara om att få fler män i förskolan utan det
              handlar förstås också om att göra personalen medveten. Det gör
              vi till exempel genom att det finns möjlighet att söka resurser,
              söka pengar, för olika projekt som gör att personalen arbetar
              medvetet med jämställdhet för att det ska komma högre upp på dagordningen.
            </seg>
            <seg n="7c2a8046">
              Läroplanen för förskolan är ju väldigt tydlig med att man ska
              motverka traditionella könsroller inom förskolan. Det är alltså
              ett uppdrag för alla förskolor.
            </seg>
          </u>
          <note type="speaker" n="1f877586">
            Anf. 126 HILLEVI LARSSON (s):
          </note>
          <u who="Q3375042" xml:id="i-f7cad634ef0524bd-1" n="e6b9399f">
            <seg n="4443162e">
              Fru talman! Jag vet att regeringen jobbar mycket med den här
              frågan, men tyvärr har det visat sig att det är långt ifrån alla
              kommuner som har tagit till sig det här. Regeringen har ju avsatt
              pengar för så kallade jämställdhetspedagoger i förskolan och skolan,
              men det är bara hälften av kommunerna som har utnyttjat den möjligheten.
              Det visar sig också att jämställdhet i värdegrunden för skola
              och förskola kommer långt ned på dagordningen. Jag tror att det
              är tionde plats. Alltför många sätter jämställdhet, som borde
              vara på en av de första placeringarna, där.
            </seg>
            <seg n="b9e0ef0a">
              Så jag hoppas att regeringen fortsätter det här arbetet och ser
              till att det även når ned på kommunnivå och ut till förskolorna
              så att vi får mer jämställdhet och att barnen i denna ålder får
              klart för sig att livet har fler möjligheter än att formas in
              i en roll bara utifrån vilket kön man råkar tillhöra.
            </seg>
          </u>
          <note type="speaker" n="440ea6ca">
            Anf. 127 Statsrådet LENA HALLENGREN (s):
          </note>
          <u who="unknown" xml:id="i-6ab2028c5d97e0d0-11" n="6d9a780c">
            <seg n="d1bdad2a">
              Fru talman! Väldigt kort vill jag säga att vi har en konferens
              nästa vecka dit alla genuspedagoger och samtliga kommunstyrelseordförande
              är inbjudna. Det finns ett stort intresse, vilket gör att jag
              tror att medvetenheten ökar om inte annat, i kommunerna och på
              lokal nivå, på enskilda förskolor och avdelningar och hos föräldrar.
              Jag hoppas att det är ett arbete som vi ska märka kommer att ge
              ännu tydligare resultat.
            </seg>
            <seg n="17418b27">
              Bristen på förskollärare
            </seg>
          </u>
          <note type="speaker" n="b50a93f9">
            Anf. 128 MARGARETA PÅLSSON (m):
          </note>
          <u who="Q4973713" xml:id="i-11b8d430f74d995a-0" n="68cc516d">
            <seg n="323acddb">
              Fru talman! Min fråga går också till statsrådet Hallengren. Den
              handlar om den allt större bristen på förskollärare i Sverige.
              Det är bra att riksdagen är beredd att anställa 6 000 fler inom
              förskolan eller rättare sagt anslå pengar för att anställa. Vi
              tror att det huvudsakligen var tänkt att bli förskollärare, men
              med tanke på att det bara har utexaminerats ca 1 200 förskollärare
              per år under de senaste fyra åren undrar jag: Är det statsrådets
              mening att hälften av de 6 000 platserna ska gå till personal
              med annan kompetens än lärarexamen?
            </seg>
          </u>
          <note type="speaker" n="eec40f06">
            Anf. 129 Statsrådet LENA HALLENGREN (s):
          </note>
          <u who="unknown" xml:id="i-6ab2028c5d97e0d0-12" n="6d9a780c">
            <seg n="859c0819">
              Fru talman! Det är en viktig fråga som Margareta Pålsson här
              tar upp. När det gäller resursförstärkningen till förskolan handlar
              det om att anställa 6 000 fler förskollärare, barnskötare och
              andra vuxna. Det kan då handla om musikpedagoger, dramapedagoger
              och dietister, och det kan handla bland annat om att se till att
              det finns en vikariepool i kommunen.
            </seg>
            <seg n="999b6509">
              Jag är väldigt positiv till att kommunerna kommer att få möjlighet
              att göra alla dessa anställningar. Det kommer att betyda en 10-procentig
              resursförstärkning av personalen i förskolan och möjlighet att
              ha mindre barngrupper. Naturligtvis handlar det om att se till
              att använda sig av alla dem som redan är utbildade men som kanske
              arbetar på annat håll.
            </seg>
            <seg n="05b21103">
              Vidare handlar det om att vi har givit högskolor och universitet
              i uppdrag att se till att man har en utbildning som också utbildar
              människor som väljer att arbeta i förskolor. Där har vi nu skärpt
              regleringsbreven, vilket innebär att lärosätena ska se till att
              man har en särskild ingång till högskolorna för att utbilda förskollärare
              eller på annat sätt se till att vi säkerställer att de behov möts
              som vi vet finns.
            </seg>
            <seg n="8bd1889b">
              Det vore intressant om Moderaterna också ställde upp på själva
              satsningen, för den tror jag kommer att betyda väldigt mycket
              för förskolan.
            </seg>
          </u>
          <note type="speaker" n="9037c25a">
            Anf. 130 MARGARETA PÅLSSON (m):
          </note>
          <u who="Q4973713" xml:id="i-11b8d430f74d995a-1" n="68cc516d">
            <seg n="7df695d0">
              Fru talman! Den satsningen ställer vi upp på. Jag noterar att
              statsrådet gång på gång säger att vi inte gör det, men förhoppningsvis
              kan vi diskutera det mer på måndag.
            </seg>
            <seg n="5f78bb72">
              Det är vällovligt att vi får dietister och musikpedagoger i förskolan.
              Men det är huvudsakligen förskollärare vi behöver. Det är ganska
              enkelt att ta reda på ungefär hur många förskollärare som kommer
              att utexamineras under resten av mandatperioden. De har ju redan
              påbörjat sin utbildning.
            </seg>
            <seg n="5486a531">
              Högskoleverket uppfattar att det kommer ut 1 1001 200 förskollärare
              per år. Men i går konstaterades det att det blir färre än tidigare,
              så med andra ord har det blivit ännu längre till de där 2 000
              per år som vi skulle behöva.
            </seg>
            <seg n="85b0b53e">
              Jag noterar att statsrådet inte svarar på min fråga: Är det meningen
              att hälften av de 6 000 ska ha annan kompetens än förskollärarexamen?
            </seg>
          </u>
          <note type="speaker" n="f78ab362">
            Anf. 131 Statsrådet LENA HALLENGREN (s):
          </note>
          <u who="unknown" xml:id="i-6ab2028c5d97e0d0-13" n="6d9a780c">
            <seg n="160f2bc8">
              Fru talman! Vi har ju en ny lärarutbildning där de allra första
              studenterna precis i dagarna lämnar utbildningen. Det betyder
              att vi inte riktigt vet hur många det är som kommer att välja
              att arbeta i förskolan. Man har nämligen utbildning gemensamt
              med dem som arbetar med förskolklasser och med de tidiga åren
              i grundskolan. Jag hoppas naturligtvis att många ska känna att
              arbete i förskolan är ett viktigt och betydelsefullt yrke.
            </seg>
            <seg n="7c179bbb">
              Som ett tydligt svar på frågan om vilka kategorier som ska anställas
              i våra kommuner kan jag säga att kommunerna själva bestämmer om
              det är förskollärare eller barnskötare eller om det är andra pedagoger
              eller kompetenser som behöver tillföras förskolan. Det handlar
              alltså om att använda både nyexaminerade och dem som redan finns
              men som i dag kanske inte arbetar som förskollärare. Svaret är
              alltså att det är upp till kommunen.
            </seg>
            <seg n="0974ed70">
              Skatteavdrag för hushållsnära tjänster
            </seg>
          </u>
          <note type="speaker" n="07b119a3">
            Anf. 132 STAFFAN DANIELSSON (c):
          </note>
          <u who="Q5616883" xml:id="i-1847bb8b876bd7e3-0" n="81954e21">
            <seg n="3212e460">
              Fru talman! Ett stort bekymmer i dag är den svarta sektorn i
              Sverige från hyreskontrakt till hushållsnära tjänster. Detta undergräver
              moralen, urholkar statens inkomster och ger många en otrygg tillvaro.
            </seg>
            <seg n="f2c1a630">
              I Finland har man genom ett avdrag för hushållsnära tjänster
              med stor framgång skapat ordning och reda och en betydande vit
              marknad för dessa tjänster.
            </seg>
            <seg n="fee9d6b4">
              Skatteutskottets nya ordförande har här i kammaren sagt att skatteavdrag
              inte behövs därför att en barnfamilj bör redan i dag ha råd att
              köpa dessa tjänster. Hon exemplifierade med att det för en barnfamilj
              kan kosta 3 000 kr per månad att köpa städning och sade att det
              väl inte är så himla märkvärdigt.
            </seg>
            <seg n="4b5de0ae">
              Om makar tjänar så mycket som 25 000 var i månaden innebär det
              att ca 10 % av inkomsten skulle gå åt för att köpa städning. Delar
              vice statsministern uppfattningen att en tiondel av inkomsten
              borde en barnfamilj ha råd att avsätta till städning om man vill
              betala för att vinna tid och köpa denna tjänst?
            </seg>
          </u>
          <note type="speaker" n="d8ae4ad7">
            Anf. 133 Vice statsminister BOSSE RINGHOLM (s):
          </note>
          <u who="Q321595" xml:id="i-6ab2028c5d97e0d0-14" n="91a9e137">
            <seg n="a09be0cb">
              Fru talman! Den som tycker att vi ska ha en marknadsekonomi,
              vilket jag tror att Centern tycker, vet att det är upp till de
              enskilda hushållen att bestämma hur stor del av sin inkomst man
              vill använda för boende eller tjänster av något slag som man vill
              köpa. Jag tycker inte att det finns skäl vare sig för riksdagen
              eller för någon statlig myndighet att reglera, att tala om för
              den enskilde hur han eller hon ska fatta sina beslut.
            </seg>
            <seg n="f865a9ab">
              Det som har varit viktigt i den här diskussionen är, tycker vi,
              att man inte ska använda skattepolitiken för att subventionera
              vissa typer av tjänster och säga till familjerna: De där ska ni
              få billigare. De ska ni använda. Och de där kostar mer. De ska
              ni inte använda.
            </seg>
            <seg n="1674a758">
              Vi tycker i stället att varje hushåll självt ska fatta det beslutet,
              alltså inte någon överhet.
            </seg>
          </u>
          <note type="speaker" n="33909791">
            Anf. 134 STAFFAN DANIELSSON (c):
          </note>
          <u who="Q5616883" xml:id="i-1847bb8b876bd7e3-1" n="81954e21">
            <seg n="47ce4952">
              Fru talman! I dag väljer många barnfamiljer att köpa dessa tjänster
              svart. Det är inte bra.
            </seg>
            <seg n="7d12811e">
              Statsministern svarade inte på min fråga om han tycker att 10
              % av inkomsten för att kunna köpa städtjänster är en rimlig nivå.
              Man anser sig inte ha råd med det.
            </seg>
            <seg n="6140984f">
              Den svarta ekonomin är ett gift i samhället. Samtidigt vore det
              bra med en ny arbetsmarknad för vita städtjänster. Många familjer
              skulle då kunna välja att köpa de här tjänsterna, och många skulle
              få arbete med att utföra tjänsterna och därmed erhålla den trygghet
              som våra försäkringssystem ger om skatt betalas.
            </seg>
            <seg n="eddb93a0">
              Det är ganska trist med de rätt nattståndna argumenten mot den
              här reformen. Jag hoppas att droppen urholkar stenen och att jag
              möjligen kan ha bidragit till det i dag.
            </seg>
            <seg n="cf13548f">
              Alltfler röster, även inom den nuvarande riksdagsmajoriteten,
              börjar höras i frågan. Det inger ändå hopp eller hur, vice statsministern?
            </seg>
          </u>
          <note type="speaker" n="6628420c">
            Anf. 135 Vice statsminister BOSSE RINGHOLM (s):
          </note>
          <u who="Q321595" xml:id="i-6ab2028c5d97e0d0-15" n="91a9e137">
            <seg n="a40d1275">
              Fru talman! Nej, mitt svar till Staffan Danielsson var mycket
              tydligt. Men han valde att inte lyssna, så jag får repetera svaret.
              Det är ju vanligt i skolan, så då får man väl göra det också i
              kammaren.
            </seg>
            <seg n="4bc65b66">
              Jag tycker inte att hushållen ska ha någon pekpinne från staten
              genom att staten säger att x eller y % av inkomsten ska användas
              till den eller den typen av konsumtion. Jag tror att svenska hushåll
              själva har kapacitet och möjlighet att fatta det beslutet utan
              att någon Centerpolitiker eller Sveriges riksdag talar om för
              dem hur de ska bära sig åt.
            </seg>
            <seg n="fd5f48cf">
              Däremot delar jag uppfattningen att vi ska bekämpa svartarbete.
              Vi ska naturligtvis se till att vi får ordning på den typen av
              ekonomi. Men det gör man inte genom att införa subventionerade
              tjänster och ha det som grund för skattepolitiken, utan skattepolitikens
              uppgift ska naturligtvis vara att behandla alla lika och rättvist.
              Skattepolitiken ska inte användas som ett instrument för att styra
              konsumtionen åt det ena eller det andra hållet. Det tror jag att
              de svenska hushållen betackar sig för.
            </seg>
            <seg n="79d52510">
              Rehabilitering
            </seg>
          </u>
          <note type="speaker" n="3fedac73">
            Anf. 136 ANA MARIA NARTI (fp):
          </note>
          <u who="Q4750415" xml:id="i-a43a204a6523fefc-0" n="a67c9342">
            <seg n="79c0b100">
              Fru talman! Jag vänder mig med min fråga till statsrådet Ylva
              Johansson. För några dagar sedan kunde vi i Dagens Nyheter läsa
              en mycket intressant debattartikel skriven av en före detta socialdemokratisk
              minister. Det gällde rehabiliteringen och det faktum att i ett
              land med enormt många sjukskrivningar köps det alldeles för få
              rehabiliteringstjänster. Denna bild har ännu tydligare kommit
              fram under hösten i Riksrevisionens analys av försäkringskassornas
              arbete. Också där har man bevisat att försäkringskassorna köper
              allt färre rehabiliteringar och alltfler utredningar.
            </seg>
            <seg n="4d2de1c4">
              Min fråga är mycket enkel: Vem vinner vad på att försäkringskassorna
              till döds utreder patienter och inte ser till att de får rehabilitering?
            </seg>
          </u>
          <note type="speaker" n="765b7862">
            Anf. 137 Statsrådet YLVA JOHANSSON (s):
          </note>
          <u who="unknown" xml:id="i-0759664724f7f639-12" n="6d9a780c">
            <seg n="4c424949">
              Fru talman! Det är en väldigt viktig fråga som Ana Maria Narti
              tar upp. Det finns mycket kvar att göra när det gäller att förstärka
              och utöka rehabiliteringen. Vi vet att det finns många människor
              som i dag går sjukskrivna men som skulle kunna komma tillbaka
              till arbetet om de fick ett tillräckligt bra stöd för sin rehabilitering.
              Här finns det alltså mycket mer att göra.
            </seg>
            <seg n="6cf60665">
              Jag har gott hopp om att de nya regler som riksdagen i går, tror
              jag, beslutade om och som gäller arbetsgivarens ansvar för den
              som blir sjukskriven kommer att utöka insatserna för rehabilitering.
            </seg>
          </u>
          <note type="speaker" n="0bd51e30">
            Anf. 138 ANA MARIA NARTI (fp):
          </note>
          <u who="Q4750415" xml:id="i-a43a204a6523fefc-1" n="a67c9342">
            <seg n="9554c5f4">
              Fru talman! Ja, i går beslutade vi tyvärr om någonting som definitivt
              kommer att låsa arbetslivet. Men en stor andel av de människor
              som behöver långtidsrehabilitering är också långtidsarbetslösa.
              För dem betyder den här nya regeln absolut ingenting därför att
              de har inte någon arbetsgivare som ska springa efter försäkringskassan
              för att tvinga försäkringskassan att köpa den rehabilitering som
              försäkringskassan egentligen är skyldig att köpa.
            </seg>
            <seg n="8a94887e">
              Vem tar hand om långtidsarbetslösa som är sjuka och som behöver
              rehabilitering men som i dag inte får någon rehabilitering alls
              därför att de är nollade hos försäkringskassan?
            </seg>
          </u>
          <note type="speaker" n="5777bdf9">
            Anf. 139 Statsrådet YLVA JOHANSSON (s):
          </note>
          <u who="unknown" xml:id="i-0759664724f7f639-13" n="6d9a780c">
            <seg n="dc6cc237">
              Fru talman! Jag tänker svara på det som ligger inom mitt ansvarsområde
              och som handlar om hur sjukvården arbetar med rehabilitering.
              Där vet vi att de två största grupperna av dem som i dag är sjukskrivna
              är dels de som är sjukskrivna på grund av någon form av psykisk
              sjukdom eller depression, dels de som har sjukdomar eller brister
              när det gäller rörelseorganens funktioner till exempel reumatism.
              Inom båda de här grupperna vet vi att det finns väldigt mycket
              man kan göra genom rehabilitering. Här behöver vi utökade insatser.
              På den punkten är vi överens.
            </seg>
            <seg n="7b2a8519">
              Skriv-Knuten
            </seg>
          </u>
          <note type="speaker" n="e7a044ed">
            Anf. 140 ULRIK LINDGREN (kd):
          </note>
          <u who="Q5956278" xml:id="i-1d5390855f1a6854-6" n="e3b178f9">
            <seg n="d57c3d40">
              Fru talman! Utvecklad välfärd är ju i högsta grad en fråga om
              utbildning. Det finns något som heter Skriv-Knuten, apropå utbildning.
              Det är en rådgivnings- och informationsverksamhet om läs- och
              skrivsvårigheter för alla som behöver råd, stöd och information
              om läs- och skrivsvårigheter. Det är öppet för alla via telefon,
              fax och i form av personliga möten.
            </seg>
            <seg n="d206018b">
              Det här startade 1986, och Utbildningsdepartementet och Skolverket
              har sedan så småningom tagit över och finansierat den här verksamheten
              varje år. Men nu är det så att myndigheten har bytt skepnad. Den
              heter Myndigheten för skolutveckling, och Utbildningsdepartementet
              aviserar nu att dra in de här pengarna för 2005. Därmed måste
              Skriv-Knuten läggas ned.
            </seg>
            <seg n="08cd8103">
              Hur stämmer detta med allt tal om vad vi behöver göra för skolan?
              Vad avser vår skolminister Baylan att göra för att rädda Skriv-Knuten?
            </seg>
          </u>
          <note type="speaker" n="c7720293">
            Anf. 141 Statsrådet IBRAHIM BAYLAN (s):
          </note>
          <u who="unknown" xml:id="i-6ab2028c5d97e0d0-16" n="6d9a780c">
            <seg n="37ad7abc">
              Fru talman! Jag har under den tid jag har hunnit vara skolminister
              uttryckt en oro för att vi märker att läsförståelsen och läsförmågan
              i kombination med matematiken har stagnerat något i vårt land
              bland de unga. Det här är en oerhört viktig fråga att belysa,
              men också att vara beredd att komma fram med åtgärder och resurser
              till. Jag vet av egen erfarenhet hur oerhört svårt det är att
              hänga med i undervisningen över huvud taget när man inte har läsförmåga
              och läsförståelse. Detta är viktigt.
            </seg>
            <seg n="d2e703c8">
              Jag tror att vi behöver göra väldigt mycket. Förutom att satsa
              på att få fler pedagoger och annan personal i skolan tror jag
              också att vi behöver göra riktade insatser just när det gäller
              läsförmåga och läsförståelse. Jag skulle vilja att vi under de
              kommande åren kan göra satsningar för att stärka skolbiblioteken
              och att kvalitetssäkra olika läsutvecklingsprogram som vi vet
              förekommer i dag i skolan på olika håll och försöka sprida de
              goda exemplen.
            </seg>
            <seg n="b078228e">
              Det finns en rad åtgärder som vi skulle behöva vidta. Slipsknuten
              har varit en av dem, och jag har för avsikt att titta på alla
              intressanta förslag på hur vi skulle kunna göra så att fler lär
              sig läsa och skriva.
            </seg>
          </u>
          <note type="speaker" n="1cba244c">
            Anf. 142 ULRIK LINDGREN (kd):
          </note>
          <u who="Q5956278" xml:id="i-1d5390855f1a6854-7" n="e3b178f9">
            <seg n="e0a86a83">
              Fru talman! Det räcker inte att vara orolig över en slipsknut,
              eller i det här fallet en Skriv-Knut , utan det gäller som sagt
              var handling i det här fallet. De internationella jämförelser
              som har tagits upp tidigare i den här diskussionen visar med all
              tydlighet att det inte är särskilt upplyftande för svenskt skolväsende
              att ta del av de här jämförelserna.
            </seg>
            <seg n="a8b2a99e">
              Som lök på denna trista lax kommer då beskedet från vänsterkartellen
              att Skriv-Knuten ska bort, och jag får inget besked från ansvarig
              minister. Han svarar över huvud taget inte på frågan om han kommer
              att göra något för att rädda denna Skriv-Knut, utan beskedet är
              allmänt tal om andra åtgärder. Kan vi få ett klart besked? Kommer
              ministern att göra någonting för att rädda denna Skriv-Knut, eller
              ska den få gå i graven? Det är frågan.
            </seg>
          </u>
          <note type="speaker" n="d01d7694">
            Anf. 143 Statsrådet IBRAHIM BAYLAN (s):
          </note>
          <u who="unknown" xml:id="i-6ab2028c5d97e0d0-17" n="6d9a780c">
            <seg n="37a53970">
              Fru talman! Ibland kan tungan slinta även i denna kammare, hur
              konstigt det än må låta! Det är naturligtvis Skriv-Knuten jag
              pratar om.
            </seg>
            <seg n="b9d34721">
              Svaret på den fråga jag har fått är att jag kan lova att titta
              på frågan och ha en dialog med Myndigheten för skolutveckling
              om vilka projekt man satsar på när det gäller läsförståelse. Det
              är en väldigt viktig fråga. Vi har gett i uppdrag till just Myndigheten
              för skolutveckling att titta på olika åtgärder, och detta kan
              naturligtvis vara en av dem.
            </seg>
          </u>
          <note n="a69d4bb0">
            Avgiftsfri grundskola
          </note>
          <note type="speaker" n="82d5c36b">
            Anf. 144 LENNART GUSTAVSSON (v):
          </note>
          <u who="Q5778392" xml:id="i-f6d435258d6fea41-0" n="7a03458f">
            <seg n="0778f69b">
              Fru talman! För mig handlar en utvecklad välfärd om en välfärd
              där inte plånbokens tjocklek avgör. I skollagen skriver vi bland
              annat att utbildningen i grundskolan ska vara avgiftsfri för eleverna.
              I rapporten Ekonomiskt utsatta barn presenterades siffror som
              visar att det finns ungefär 155 000 fattiga barn i Sverige. I
              år har Majblommans riksförening konstaterat att avgifter tas ut
              i ungefär en tredjedel av landets grundskolor. Endast 11 % av
              landets grundskolor har en policy för avgifter.
            </seg>
            <seg n="8cb8a2b7">
              Nu frågar jag skolministern hur han vill kommentera det här utifrån
              begreppet utvecklad välfärd.
            </seg>
          </u>
          <note type="speaker" n="36d81310">
            Anf. 145 Statsrådet IBRAHIM BAYLAN (s):
          </note>
          <u who="unknown" xml:id="i-6ab2028c5d97e0d0-18" n="6d9a780c">
            <seg n="252c5204">
              Fru talman! Rätten till en bra, kvalitativ utbildning är oerhört
              viktig för regeringen. I det ingår naturligtvis att den utbildningen
              också ska vara avgiftsfri, för annars begränsas tillgängligheten
              annars blir rätten till utbildning mer en fråga om plånbokens
              storlek, och den utvecklingen vill vi inte ha.
            </seg>
            <seg n="6e8e9c40">
              Det är redan i dag väldigt tydligt i skollagen att avgifter inte
              får tas ut i grundskolan. Likväl finns det, precis som Lennart
              Gustavsson säger, en stor kreativitet på en del av landets grundskolor
              för att kringgå det här förbudet.
            </seg>
            <seg n="f7017530">
              Jag vill än en gång i denna kammare offentligt betona att det
              inte är förenligt med gällande lagstiftning att ta ut avgifter
              i grundskolan. Behöver detta förtydligas på något sätt kommer
              jag att medverka till det när vi nu skriver den nya skollagen.
            </seg>
          </u>
          <note type="speaker" n="73d9ef70">
            Anf. 146 LENNART GUSTAVSSON (v):
          </note>
          <u who="Q5778392" xml:id="i-f6d435258d6fea41-1" n="7a03458f">
            <seg n="9cec1de1">
              Fru talman! Ministern svarar nästan på min följdfråga. Man måste
              konstatera att det finns en ganska utbredd verksamhet bland landets
              grundskolor där man tar ut olika avgifter för friluftsdagar, museibesök
              och så vidare. Det är klart: Ska vi leva upp till skollagens skrivningar,
              att grundskolan ska vara avgiftsfri, krävs en skärpning. Vi har
              ju också en skrivning i skollagen där vi säger att enstaka inslag
              som kan föranleda en obetydlig kostnad för eleverna dock får förekomma.
              Det kan hända att den är olycklig.
            </seg>
            <seg n="86ffdd0d">
              Min följdfråga till skolministern är om han är beredd att tillsammans
              med mig och Vänsterpartiet arbeta för att principen om avgiftsfrihet
              blir solklar i den nya skollagen och att alla grundskolor ska
              ha en policy som talar om kostnader i samband med skolverksamhet.
            </seg>
          </u>
          <note type="speaker" n="5a5fa558">
            Anf. 147 Statsrådet IBRAHIM BAYLAN (s):
          </note>
          <u who="unknown" xml:id="i-6ab2028c5d97e0d0-19" n="6d9a780c">
            <seg n="6fd17a75">
              Fru talman! Jag vet inte på hur många sätt man kan vara tydligare
              än att säga att det för mig är oerhört viktigt att den grundläggande
              utbildningen är och ska förbli avgiftsfri, därför att så fort
              plånbokens storlek kommer in i bilden blir utbildningen inte tillgänglig
              för alla.
            </seg>
            <seg n="91451cda">
              Är det så att det förekommer ska vi naturligtvis göra något.
              Vi har redan gett Skolverket i uppdrag att inspektera landets
              samtliga skolor. Det ska vara kring 1 000 skolor i landet vart
              sjätte år, och det blir sammanlagt alla 6 000 skolorna.
            </seg>
            <seg n="d3b7ba0b">
              Förekommer det här på ett systematiskt sätt ska vi naturligtvis,
              om det är nödvändigt, kunna skärpa lagstiftningen. Jag tycker
              att den är ganska tydlig som den är i dag, men är det något fel
              på tillämpningen får vi titta på det igen.
            </seg>
            <seg n="baebae44">
              Vården av misshandlade kvinnor
            </seg>
          </u>
          <note type="speaker" n="af8de29c">
            Anf. 148 MONICA GREEN (s):
          </note>
          <u who="Q3358763" xml:id="i-63b010b75b823a47-0" n="b4c3f6f1">
            <seg n="4b13a287">
              Fru talman! Jag har en fråga till sjukvårdsministern om sjukvården
              kan bli bättre på att ta hand om misshandlade kvinnor.
            </seg>
            <seg n="a603cd6c">
              I välfärdens Sverige i dag finns det kvinnor som blir slagna
              av sina män och nära anhöriga. Det sker i familjer, och det sker
              i alla samhällsklasser.
            </seg>
            <seg n="a7a7bc79">
              När någon blir skadad i trafiken, till exempel överkörd eller
              skadad på något sätt på gatan, hänvisar vi inte dem till att de
              ska tas om hand av Motormännen, utan vi tar hand om dem inom sjukvården.
              Men ofta är det så att kvinnor som har blivit slagna ska tas om
              hand av ideella organisationer.
            </seg>
            <seg n="ec505ddd">
              Nu gör kvinnojourerna ett fantastiskt bra jobb i Sverige i dag,
              och behöver utvecklas, men sjukvården borde också framgent bli
              mycket bättre på att kunna ta hand om kvinnorna. Man borde också
              kunna ha ett kunskapslyft för vårdpersonal och se till att människor
              får veta hur man vänder sig till sjukvården när man ser en kvinna
              som har blivit misshandlad. Kan vi bli bättre på det, sjukvårdsministern?
            </seg>
          </u>
          <note type="speaker" n="61b8551c">
            Anf. 149 Statsrådet YLVA JOHANSSON (s):
          </note>
          <u who="unknown" xml:id="i-0759664724f7f639-14" n="6d9a780c">
            <seg n="ea67482f">
              Fru talman! Det är en mycket viktig fråga som Monica Green tar
              upp. Självklart är det inte acceptabelt att en kvinna som har
              blivit slagen, oavsett skälen, inte upplever att hon är välkommen
              eller i första hand bör vända sig till sjukvården för att få hjälp
              med sina skador. Jag tror också, som Monica Green säger, att det
              finns mer vi kan göra på det här området.
            </seg>
            <seg n="5b37c6f6">
              Delvis handlar det om informationsinsatser så att man vet vart
              man kan och ska vända sig, men det handlar också om kompetensen
              hos vårdpersonalen. Jag kommer att tala med utbildningsministern
              om vi eventuellt behöver göra förändringar också i den grundläggande
              utbildningen av läkare och sjuksköterskor när det gäller frågor
              som har med jämställdhet och kvinnors villkor att göra.
            </seg>
          </u>
          <note type="speaker" n="1ea833f2">
            Anf. 150 MONICA GREEN (s):
          </note>
          <u who="Q3358763" xml:id="i-63b010b75b823a47-1" n="b4c3f6f1">
            <seg n="a9bc0195">
              Fru talman! Jag tackar för svaret. Det är i den riktning vi vill
              gå. Frågan har belysts på ett annat sätt av Ingegerd Sahlström.
              Hon har lagt fram en utredning till jämställdhetsministern som
              handlar om hur vi framgent ska ombilda Rikskvinnocentrum till
              ett nationellt institut. Hon presenterar en lång rad förslag på
              kunskapslyft vad gäller mäns våld mot kvinnor och hur kommunerna
              ska kunna agera för att ta ett större ansvar i kommunala handlingsprogram
              och så vidare.
            </seg>
            <seg n="0258d13f">
              Frågan är fortfarande om sjukvården kan bli tydligare, öppna
              upp för centrum och se till att kvinnorna får veta vart de ska
              vända sig och känner sig välkomna. Hur kan vi tydliggöra för vårdpersonalen
              hur man ska ta hand om dessa kvinnor?
            </seg>
          </u>
          <note type="speaker" n="71e96d8f">
            Anf. 151 Statsrådet YLVA JOHANSSON (s):
          </note>
          <u who="unknown" xml:id="i-0759664724f7f639-15" n="6d9a780c">
            <seg n="64667226">
              Fru talman! Det är absolut på det sätt som Monica Green beskriver.
              Vi kan bli mycket bättre inom sjukvården på att bemöta och behandla
              de kvinnor som blivit slagna och söker sig till vården. Vi kan
              också bli bättre på att få dessa kvinnor att uppleva det som naturligt
              och välkommet att vända sig till sjukvården. Det handlar om dessa
              två delar information om på vilket sätt man ska vända sig och
              kan förutse att bli bemött på ett sätt som man känner förtroende
              för och kompetensen hos den vårdpersonal som har att möta den
              vårdsökande.
            </seg>
            <seg n="93f8c1d3">
              Arbetsgivarnas medfinansiering av sjukfrånvaron
            </seg>
          </u>
          <note type="speaker" n="e795ba3c">
            Anf. 152 BENGT-ANDERS JOHANSSON (m):
          </note>
          <u who="Q4887773" xml:id="i-b22345f60fcf2876-0" n="eb9551d9">
            <seg n="dd2ba238">
              Fru talman! Jag vänder mig till vice statsminister Bosse Ringholm.
            </seg>
            <seg n="cee0e548">
              I går fattade majoriteten i den här kammaren ett beslut om ökad
              medfinansiering av företagen vid medarbetares sjukfrånvaro. De
              undersökningar som finns visar att företagsledare och företagsägare
              är nästan eniga på åtminstone ett par punkter. Den ena är att
              det inte kommer att minska sjukdomsfallen. Den andra är att kontrollen
              av medarbetarna före anställning kommer att öka och har redan
              ökat, kan jag intyga, och innebär att man får två grupperingar:
              en förväntad friska, en förväntad sjuka.
            </seg>
            <seg n="b5d1a64e">
              Min fråga är till vice statsministern: På vilket sätt utvecklar
              den här arbetskraftssegregationen välfärden?
            </seg>
          </u>
          <note type="speaker" n="b69f92e5">
            Anf. 153 Vice statsminister BOSSE RINGHOLM (s):
          </note>
          <u who="Q321595" xml:id="i-6ab2028c5d97e0d0-20" n="91a9e137">
            <seg n="3d445c63">
              Fru talman! Alla vet att sjukfrånvaron har ökat kraftigt under
              några år i Sverige. Regeringen har föreslagit denna kammare och
              kammaren har beslutat om att försöka halvera sjukfrånvaron fram
              till 2008. I en rad förslag från regeringen har det fastställts
              i kammaren och beslutats av riksdagen. Senast i går fattades ytterligare
              ett beslut som ska bidra till att halvera sjukfrånvaron.
            </seg>
            <seg n="359638d9">
              Jag tycker att det förslag som fattades i går var ett klokt beslut,
              eftersom det ytterligare understryker en parts ansvar i processen,
              nämligen arbetsgivarens ansvar. Fördelen med gårdagens beslut
              är att arbetsgivarna får möjlighet att påverka sina egna kostnader
              på ett helt annat sätt än tidigare. Jag tror att det är väldigt
              positivt för Sveriges arbetsgivare att de ska kunna sänka både
              sina egna kostnader och landets kostnader och framför allt se
              till att fler människor kommer i arbete i fortsättningen genom
              gårdagens beslut. Det var ett mycket stort framsteg på väg mot
              målet om halverad sjukfrånvaro.
            </seg>
          </u>
          <note type="speaker" n="ff82c30e">
            Anf. 154 BENGT-ANDERS JOHANSSON (m):
          </note>
          <u who="Q4887773" xml:id="i-b22345f60fcf2876-1" n="eb9551d9">
            <seg n="0e9eded4">
              Fru talman! Det är intressant att höra vice statsministern här
              tala om någonting som de som faktiskt ska hantera detta inte tror
              på. Då måste min naturliga fråga bli till vice statsministern:
              Är det så att regeringen alltid fattar beslut tvärtemot företagsledarna
              i svenskt näringsliv, eller var detta bara en engångsföreteelse?
            </seg>
          </u>
          <note type="speaker" n="135e912e">
            Anf. 155 Vice statsminister BOSSE RINGHOLM (s):
          </note>
          <u who="Q321595" xml:id="i-7e8a790219d12729-0" n="91a9e137" next="i-2d45357ed91286d6-0">
            <seg n="78a279ff">
              Fru talman! Regeringen har noga lyssnat till olika parter arbetsgivare,
              fackliga organisationer, försäkringskassor och arbetsförmedlingar,
              sjukvårdsfolk och många andra. Vi inser att det finns många olika
              lösningar på hur man ska halvera sjukfrånvaron. Vi ser det som
              gemensamt för alla grupper att de måste ta sin del av ansvaret.
              Alla grupper har hittills inte gjort tillräckligt mycket för att
              pressa tillbaka sjukfrånvaron. Vi ser att arbetsgivarna inte utnyttjat
              de möjligheter som hittills funnits att jobba med det här, bland
              annat därför att det också funnits synpunkter från arbetsgivarna
              om att man av ekonomiska skäl inte haft tillräckligt starka incitament
              för att bidra till att halvera sjukfrånvaron.
            </seg>
            <seg n="f55936ab">
              Arbetsgivarna får genom gårdagens beslut sänkta arbetsgivaravgifter
              den 1 januari nästa år. Alla arbetsgivare får sänkta arbetsgivaravgifter.
              Det har ingen arbetsgivare emot. Alla tycker att det är bra. De
              får samtidigt möjlighet att sänka sina egna sjukfrånvarokostnader
              genom att via medfinansiering se till att hjälpa till så att enskilda
              individer kommer in i rehabilitering. Då slipper man just medfinansieringen.
              Det är en dubbelvinst både för arbetsgivaren och för samhället
              och i sista hand även för den enskilde.
            </seg>
            <seg n="40b81155">
              Ideella organisationer
            </seg>
          </u>
          <note n="09818939" type="speaker">
            Anf. 156 ANITA BRODÉN (fp):
          </note>
          <u who="Q321595" xml:id="i-2d45357ed91286d6-0" n="91a9e137" prev="i-7e8a790219d12729-0">
            <seg n="96472819">
              Fru talman! Jag har en fråga till vice statsministern.
            </seg>
            <seg n="77a75734">
              Det finns en stor och viktig rörelse i vårt land som sällan uppmärksammas
              och uppmuntras från statsmakternas sida. Det är den stora ideella
              rörelsen, frivilligrörelsen. En stor del av svenska folket engagerar
              sig ideellt, och omsorgen om både barn och gamla skulle inte kunna
              fungera utan alla dessa goda krafter. Det handlar om allt från
              scoutverksamhet till besök hos sjuka och gamla. Alla dessa organisationer
              bedriver ett fantastiskt viktigt arbete, ett socialt viktigt arbete
              men också ett demokratiskt viktigt arbete. Man kan med en före
              detta finansminister tala om social ekonomi.
            </seg>
            <seg n="f3418849">
              Det är djupt olyckligt att frivilligsektorn många gånger känner
              sig nedvärderad och styvmoderligt behandlad i stället för att
              dessa enorma insatser uppmuntras och på ett värdigt sätt får finnas
              med i samhällsbyggandet. Det handlar då, vice statsministern,
              om att lyfta fram och uppmärksamma föreningsrörelserna men också
              om att förbättra kommunikationen mellan dessa rörelser och regeringen.
              Det handlar om en dörr in. Hur ser Bosse Ringholm på detta?
            </seg>
          </u>
          <note type="speaker" n="688b6d9c">
            Anf. 157 Vice statsminister BOSSE RINGHOLM (s):
          </note>
          <u who="Q321595" xml:id="i-6ab2028c5d97e0d0-21" n="91a9e137">
            <seg n="02e7967b">
              Fru talman! Jag instämmer i Anita Brodéns beskrivning, att de
              ideella organisationerna i detta land gör en fantastisk insats
              för hela vårt folkhushåll, både det ekonomiska och sociala innehållet
              i vårt folkhushåll. Utan många av våra folkrörelser skulle vi
              inte ha den välfärd som vi har i dag i Sverige. Vi försöker från
              statsmakternas sida, från samhällets sida, på olika sätt uppmuntra
              de ideella rörelserna via stöd som riksdagen beslutar om och via
              stöd som landsting och kommuner beslutar om.
            </seg>
            <seg n="1fc6ac93">
              Jag ska påminna om en enda sak. Vi har under den här mandatperioden
              anslagit den så kallade idrottsmiljarden till idrottsföreningarna,
              som ger idrottsföreningarna möjlighet att se till att fler tjejer
              engageras i idrottsverksamhet, möjlighet att hålla låga avgifter,
              jobba med narkotika- och alkoholfrågorna och göra en rad andra
              insatser. Det har idrottsrörelsen svarat upp mot i mycket stor
              utsträckning, och samhället belönar det med den här idrottsmiljarden.
              Jag tror att det är ett gott uttryck för ett bra samarbete och
              en bra dialog mellan folkrörelserna och samhället.
            </seg>
            <seg n="0d7f82b1">
              Tandhälsan
            </seg>
          </u>
          <note type="speaker" n="5a277c3f">
            Anf. 158 CHATRINE PÅLSSON (kd):
          </note>
          <u who="Q4973700" xml:id="i-fb74145988d1bad7-9" n="04c0f823">
            <seg n="d707360a">
              Fru talman! Jag har en fråga till Ylva Johansson. Det gäller
              den fruktansvärda situation många har när det gäller tandhälsan
              i dag.
            </seg>
            <seg n="27beaeea">
              Vi kunde se i ett TV-program i tisdags kväll hur människor inte
              går ut från sina hus, hur de mår oerhört dåligt på grund av att
              de inte har haft råd att gå till tandläkaren. Många blir också
              psykiskt knäckta av detta. Även om man har fått ett lån får man
              inte gå tillbaka till tandläkaren förrän lånet är betalat.
            </seg>
            <seg n="e09bf47e">
              Jag undrar: Var har regeringen för förslag för att lösa problemet?
              Jag ser det som akut och oerhört viktigt. Jag tycker fortfarande
              att munnen tillhör kroppen. Jag hoppas att folk som drabbas av
              sjukdomar i munnen ska kunna känna trygghet i att få den vård
              de behöver.
            </seg>
          </u>
          <note type="speaker" n="0de3e5d6">
            Anf. 159 Statsrådet YLVA JOHANSSON (s):
          </note>
          <u who="unknown" xml:id="i-12fc93ef702a81c3-1" n="6d9a780c">
            <seg n="5065a411">
              Fru talman! Låt mig först säga att jag också är bekymrad över
              de uppgifter som kommer direkt till mig och som jag tar del av
              via massmedier eller via våra myndigheter om människor som upplever
              att de inte har råd att gå till tandläkare eller som inte går
              tillbaka tandläkaren därför att de inte betalat sina tidigare
              skulder.
            </seg>
            <seg n="5d47f030">
              Socialstyrelsen har undersökt den här frågan. Man har tittat
              i fyra län och frågat befolkningen. Det visade sig att 85 % går
              regelbundet till tandläkare minst vartannat år. 15 % gör det alltså
              inte. Man har också ställt frågan: Tycker du att du har råd att
              gå till tandläkaren? Då har 25 % svarat att det inte tycker att
              de har råd till det.
            </seg>
            <seg n="883ef096">
              Nu vet vi inte hur läget ser ut över landet. Jag kommer därför
              att ge Socialstyrelsen i uppdrag att kartlägga läget nationellt,
              hur det ser ut med den utvecklingen, för att se vilken grund vi
              har för vår oro. Helt klart är att vi behöver göra insatser. Men
              vi ska också veta att skulle vi hantera tandvården på samma sätt
              som vi hanterar sjukvården är det en reform som kostar mellan
              10 och 20 miljarder kronor per år att genomföra. De pengarna har
              inte heller Chatrine Pålsson.
            </seg>
          </u>
          <note n="f6ab7fd8" type="speaker">
            Anf. 160 TREDJE VICE TALMANNEN:
          </note>
          <u who="unknown" xml:id="i-35c701be1aaa1400-1" n="6d9a780c">
            <seg n="d3a7873d">
              Detta fick bli det sista inlägget i den här frågestunden. Jag
              tackar medverkande statsråd och ledamöter.
            </seg>
          </u>
          <note n="2f9861ec">
            7 § (forts. från 5 §) Hälsovård, sjukvård och social omsorg m.m.
            (forts. SoU1)
          </note>
          <note type="speaker" n="5a5ae4f9">
            Anf. 161 ANNIKA QARLSSON (c) replik:
          </note>
          <u who="Q4769498" xml:id="i-7a0480466fb25f08-3" n="fbba0c37">
            <seg n="cda455aa">
              Fru talman! Jag fick nästan börja fundera på vad det var som
              vi för en stund sedan debatterade. Det har ställts många frågor
              under den timme som har gått sedan den här debatten avbröts.
            </seg>
            <seg n="73630ec3">
              Jag pratade i mitt anförande om den utveckling som äger rum med
              nedläggning av äldreboenden och att det trots att det anslås mer
              pengar till äldreomsorgen kommer ut färre hemtjänsttimmar. Ser
              man på totalen finner man att det försvann runt 5 000 äldreboenden
              bara under 2002. Man har räknat ut att i hela verksamheten innefattande
              alla olika tjänster från dem som jobbar direkt i vården och omsorgen
              och i alla överbyggnader inklusive den byråkratiska delen blir
              det på varje heltid bara tre hemtjänsttimmar.
            </seg>
            <seg n="dc9e327c">
              Det är så som du har sagt att de anställda som vi har i vården
              inte bara är händer och fötter utan hela personer. Vi måste få
              ut fler timmar av verksamheten. Vi måste tänka oss för i den här
              kammaren och inte här uppifrån besluta om mer av regleringar i
              form av maxtaxor och administrativa system.
            </seg>
            <seg n="e9d5b81a">
              När vi nu har fått ett nytt statsråd på det här området skulle
              det vara intressant att höra vilken inriktning på arbetet som
              du kommer att ha. Vill du minska bördan på dem som jobbar ute
              i verksamheten, eller kommer det att läggas på mer?
            </seg>
          </u>
          <note type="speaker" n="3689f40b">
            Anf. 162 Statsrådet YLVA JOHANSSON (s) replik:
          </note>
          <u who="unknown" xml:id="i-0759664724f7f639-16" n="6d9a780c">
            <seg n="bbafabde">
              Fru talman! Vi har i dag faktiskt ett problem innebärande att
              trots att vi satsar stora resurser och trots att de som arbetar
              i äldreomsorgen sliter väldigt mycket och sällan känner att de
              räcker till är det konstigt nog ändå så att man i ett antal kommuner
              har kunnat visa på att man genom att arbeta mera flexibelt, ändra
              organisationsstrukturerna, satsa på personalens kompetens och
              visa tilltro till att personalen kan använda sin kompetens friare
              ute i vårdsituationen har uppnått fantastiskt goda resultat.
            </seg>
            <seg n="b151cfcb">
              Jag tog rätt nyligen del av uppgifter från en kommun där man
              genom den här typen av förändringar hade åstadkommit en ökning
              av tiden hos vårdtagare från tidigare 45 % till nu 75 % av den
              tid som vårdbiträdet och undersköterskan kunde tillbringa hos
              vårdtagarna i hemtjänsten.
            </seg>
            <seg n="091080be">
              Här finns alltså en stor potential. En intressant reflexion i
              anslutning till det exempel som jag refererade till, som är hämtat
              från Nacka kommun, var att de som hade drivit projektet beskrev
              det så att den viktigaste förändringen har skett i personalens
              hjärnor, i sättet att tänka och i att man fått möjlighet att själv
              ta beslut om att handskas flexiblare både med de timmar som man
              ägnar åt vårdtagarna och med organisationen och vem som utför
              arbetsuppgifterna.
            </seg>
            <seg n="07dbe5cd">
              Här tror jag att det finns en oerhört stor potential i utvecklingen,
              och det är ett av skälen till att regeringen prioriterar att satsa
              på personalen och dess kompetensutveckling. Jag tror att det är
              en viktig nyckel för att varaktigt höja och utveckla kvaliteten
              inom äldreomsorgen.
            </seg>
          </u>
          <note type="speaker" n="8c7ea1da">
            Anf. 163 ANNIKA QARLSSON (c) replik:
          </note>
          <u who="Q4769498" xml:id="i-7a0480466fb25f08-4" n="fbba0c37">
            <seg n="caf4f63d">
              Fru talman! Självklart är det jätteviktigt hur personalen utvecklas
              och hur den utvecklar sitt arbete. Jag tror också att den utbildningssatsning
              som görs är oerhört värdefull. Men någonstans måste vi också fundera
              på det ansvar som vi har här, där vi beslutar om regleringar och
              krav på verkställande. I stället kunde man låta det finnas möjligheter
              till lokala lösningar. Som jag sagt tidigare i debatten har jag
              en hel del funderingar kring maxtaxesystemet. Jag tycker att det
              snarare låser in än öppnar upp möjligheter. Det sätter en press
              på att hitta genvägar och omvägar för att klara den ekonomiskt
              tuffa situation som de allra flesta kommuner har.
            </seg>
            <seg n="916a383f">
              Jag har inte när jag pratat med våra lokala företrädare hört
              någon säga att man inte vill ha någon bra omsorg eller någon bra
              skola, utan de har självklart starka drivkrafter för en värdig
              vård, en bra skola och även en god omsorg om de små barnen. Men
              man sitter i en rävsax. Det kommer beslut från vår nivå, men det
              är inte vi som behöver bära ansvaret för att de sedan ska omsättas
              i verklighet.
            </seg>
            <seg n="dc708e1c">
              För den som har sin mamma i ett äldreboende eller för den som
              har barn i barnomsorg och inte är nöjd är det, som det ser ut
              i dag, väldigt otydligt var man ska utkräva ansvaret. Vi sitter
              här inne i riksdagen och säger hur det ska vara, vad som ska göras,
              hur mycket pengar det får kosta och vad som ska rapporteras in,
              och detta måste göras.
            </seg>
            <seg n="e6794244">
              Man försöker sedan i kommunerna utifrån bästa förmåga och lokala
              förutsättningar att pussla ihop det här. Det som händer är att
              jag som har min mamma i äldreboendet eller har mina barn i barnomsorgen
              klagar på kommunalpolitikerna fastän det egentligen är församlingen
              här inne som har tagit besluten i det första skedet. Det blir
              väldigt otydligt när beslut och ansvar inte hänger ihop.
            </seg>
          </u>
          <note type="speaker" n="e10178bc">
            Anf. 164 Statsrådet YLVA JOHANSSON (s) replik:
          </note>
          <u who="unknown" xml:id="i-12fc93ef702a81c3-2" n="6d9a780c">
            <seg n="204fc717">
              Fru talman! Det är naturligtvis en viktig fråga som Annika Qarlsson
              tar upp, hur vi fördelar ansvaret mellan kommunen och staten.
              Min syn är den att det är viktigt att vi har en balans mellan
              statens ansvar och kommunens ansvar, och ska man kunna fullfölja
              sitt ansvar måste man självklart ha tillräckligt många frihetsgrader.
            </seg>
            <seg n="fc497d7b">
              Jag delar dock inte uppfattningen att kommunerna sitter i någon
              rävsax på grund av statlig reglering. Det är inte så att vi har
              särskilt mycket rapporter om hur läget är i äldreomsorgen. Kommunerna
              rapporterar inte särskilt mycket. Tvärtom saknar vi nationellt
              på många håll en bild av hur det ser ut i äldreomsorgen. Det är
              inte så att det finns särskilt mycket regler om hur äldreomsorgen
              ska bedrivas eller vilken kvalitet som ska nås. Tvärtom kan jag
              tänka mig att vi behöver pröva om man faktiskt skulle behöva några
              fler nationella styrregler om hur kvaliteten ska utvecklas.
            </seg>
            <seg n="90ad41bd">
              Men jag vill ändå säga att jag alltid tycker att det är intressant
              att diskutera hur man kan byta olika typer av regleringar mot
              varandra. Det är kanske så att några saker ska regleras nationellt
              men i dag är kommunalt reglerade, och det kanske finns andra saker
              som ska vara kommunalt reglerade men som i dag är nationellt reglerade.
            </seg>
            <seg n="0372d80f">
              Men min syn är inte att kommunerna sitter i någon rävsax på grund
              av statlig reglering inom äldreomsorgen, och jag tror faktiskt
              inte heller att särskilt många kommuner delar den uppfattningen.
              Jag måste ändå, när man tar i så hårt och menar att det är den
              här kammaren och regeringen som har åstadkommit denna rävsax som
              gör att äldreomsorgen inte fungerar, säga att det faktiskt är
              så att den värsta rävsax som man suttit i ute i kommunerna var
              när den här kammaren och den dåvarande regeringen bedrev en ekonomisk
              politik som gjorde att kommunerna inte hade möjlighet att finansiera
              den grundläggande välfärden. Det var en rävsax.
            </seg>
          </u>
          <note n="536e74d1" type="speaker">
            Anf. 165 ANNE MARIE BRODÉN (m):
          </note>
          <u who="unknown" xml:id="i-35c701be1aaa1400-2" n="6d9a780c">
            <seg n="20d50d80">
              Fru talman! Det är en intressant dag och en intressant debatt.
              Vi har debatterat en bra stund om många olika saker. Jag ska lite
              grann gå in på handikappfrågorna och prata om de förslag som Moderaterna
              lagt fram i sin budget. Handikappfrågorna har kanske blivit lite
              bortglömda i debatten i dag.
            </seg>
            <seg n="aa090816">
              Jag ställer mig naturligtvis bakom det yrkande och den reservation
              som tidigare nämnts och som handlar om ett nationellt centrum
              för integrativ komplementär medicin. Det är ett viktigt yrkande,
              och jag beklagar att inte fler står bakom det. Det gäller alltså
              reservation 1.
            </seg>
            <seg n="e15d6b75">
              Jag vill dock prata lite grann om handikappfrågorna och då göra
              det utifrån utgångspunkten att det i den nationella handlingsplanen
              för handikappolitik talas om vikten av mångfald. Där sägs att
              mångfald är viktigt för demokratin. Genom att människor med olika
              erfarenheter och bakgrund möts speglas olika perspektiv. Detta
              leder till att politiska och andra beslut blir mer fullständiga
              och representativa. Det är vad som står i den nationella handlingsplanen.
              Vi kan se att den antogs i riksdagen år 2000. I dag skriver vi
              år 2004, och vi har kanske inte kommit så långt från ord till
              handling som vi moderater hade hoppats.
            </seg>
            <seg n="76ba0d8f">
              Det är helt oacceptabelt att många rörelsehindrade i Sverige
              i dag är diskriminerade. Det är lika oacceptabelt att många har
              rätt till stöd enligt LSS och sedan inte får det i verkligheten.
              Alla har rätt att vara hundra procent medborgare, som vi brukar
              säga, och jag tror att många delar vår uppfattning.
            </seg>
            <seg n="2a0235f0">
              När det gäller den utredning som just satt i gång sitt arbete
              kring LSS och LASS har vi, tillsammans med många andra, en reservation
              som säger att de 20 första timmarna ska ges statlig finansiering.
              Jag sitter i utredningen, och vi får säkert anledning att återkomma
              och diskutera vad vi kommer fram till.
            </seg>
            <seg n="b20cbefb">
              För oss är det en självklarhet att det är ett övergripande samhällsansvar
              att göra det möjligt för människor med funktionshinder att delta
              i samhällslivets alla delar. Personer med funktionshinder ska
              ha individuellt utformade insatser. I dag finns många begränsningar,
              vilket vi också ser i de redovisningar som kommit till riksdagens
              kännedom.
            </seg>
            <seg n="29c63f7d">
              Det är väsentligt och viktigt att lyfta fram frågan om de personliga
              ombuden, och därför har vi i vår budget lagt 200 miljoner mer
              än regeringen på just det området. Det handlar mycket om psykiskt
              funktionshindrade, men också om människor med övriga funktionshinder.
            </seg>
            <seg n="9e5f0cb1">
              Fru talman! Det händer alldeles för lite på detta område. Vi
              ser bekymret med samordningen mellan olika huvudmän. Det delade
              ansvaret på handikappolitikens olika delar medför dålig samordning,
              och personer med många olika behov hamnar lätt mellan stolarna.
            </seg>
            <seg n="27a9d8cf">
              Rehabiliteringsfrågorna har verkligen varit uppe till diskussion
              och debatt, och nu senast pekade Anders Sundström i DN på alla
              de brister som finns kring rehabiliteringsfrågorna. Vi moderater
              avsätter tillsammans med övriga borgerliga partier extra medel
              till en vårdgaranti, närmare bestämt 3 ½ miljard på två år. Den
              är också viktig för personer med funktionshinder, eftersom vi
              vet att de många gånger har ett stort vårdbehov. Tyvärr står man
              alldeles för ofta och väntar i de köer som finns runtom i landet,
              i stället för att få chansen och möjligheten till vård i tid.
            </seg>
            <seg n="6ffc0891">
              Vi får väl se vad som händer den 1 november nästa år. Jag är
              bekymrad över att många landsting fortfarande är så oerhört tveksamma
              till att införa en vårdgaranti. Det är naturligt att göra den
              här satsningen. Den har fått vänta alldeles för länge.
            </seg>
            <seg n="fca7bc29">
              Vidare säger vi i budgeten att det är viktigt och väsentligt
              att satsa på en hjälpmedelsgaranti. Hjälpmedelsfrågan är högt
              prioriterad för människor med funktionshinder. Att vi föreslår
              extra medel till detta är naturligt, men vi föreslår också att
              en utredning tillsätts som tittar på frågan om en nationell hjälpmedelsgaranti
              i landet.
            </seg>
            <seg n="731f1d31">
              Beträffande kostnaden för hjälpmedelsgarantin kommer det troligtvis
              att krävas ytterligare resurser, och därför säger vi att den bör
              byggas ut stegvis. Den konkreta utformningen av hjälpmedelsgarantin
              måste därför bli föremål för en särskild utredning som analyserar
              och gör avvägningar kring vad som är rimligt och rätt. Bilstödet
              är ett exempel. Vi har sett att där finns bekymmer, eftersom pengarna
              inte räcker hela året ut. Det bör naturligtvis läggas in i vår
              framtida hjälpmedelsgaranti.
            </seg>
            <seg n="c399b44a">
              Som sagt, handikappfrågorna handlar om tillgänglighet och mångfald.
              När jag lyssnade på debatten tidigare i dag tänkte jag att vi
              är mest rädda för mångfald och mest försiktiga när det gäller
              att skapa möjligheter för fler vårdgivare. Då handlar det också
              om rättigheter, rättighetslagstiftning och möjligheter för människor
              som behöver samhällets stöd extra mycket. Vi anser att just dessa
              människor har behov av förslagen i vår budget, men de har också
              behov av just den mångfald som är så viktig för demokratin.
            </seg>
          </u>
          <note type="speaker" n="406562da">
            Anf. 166 CATHERINE PERSSON (s) replik:
          </note>
          <u who="Q4972478" xml:id="i-c67eef6453447e16-0" n="9c7fd2b9" next="i-45304d301f686724-0">
            <seg n="5d2e4656">
              Fru talman! Jag vill först säga att det låter på Anne Marie Brodén
              som om föregående talare inte ville prata om de handikappolitiska
              frågorna. Det har faktiskt sin förklaring. Vi kom nämligen i utskottet
              överens om att först ha en övergripande budgetdebatt, och sedan
              skulle den så kallade andra rundan handla om äldreomsorg. Det
              är alltså inte av ointresse som övriga ledamöter berört de handikappolitiska
              frågorna i lite mindre utsträckning. Nu går Moderaterna upp efter
              den så kallade ordinarie debatten. Det är viktigt att lyssnarna
              får veta detta.
            </seg>
            <seg n="1b7a7340">
              När det gäller bilstöd och hjälpmedelsgaranti hävdar Moderaterna
              att det finns pengar, även om de menar att frågan måste utredas
              ytterligare. Jag skulle vilja fråga vad exakt man kommer att få
              mer med Moderaternas förslag än med det förslag som vi har i dag.
            </seg>
          </u>
          <note n="b2dd25c5" type="speaker">
            Anf. 167 ANNE MARIE BRODÉN (m) replik:
          </note>
          <u who="Q4972478" xml:id="i-45304d301f686724-0" n="9c7fd2b9" prev="i-c67eef6453447e16-0">
            <seg n="91658d83">
              Fru talman! För det första lägger vi 18 miljoner mer än regeringen
              på anslaget som vi kallar hjälpmedelsgaranti. Pengarna kommer
              alltså att räcka lite längre när det gäller bilstödet.
            </seg>
            <seg n="27de56ce">
              För det andra tror vi att om vi för samman de olika påsarna till
              en gemensam hjälpmedelsgaranti ger det en tydlighet beträffande
              de rättigheter man har på hjälpmedelsområdet. Lite mer pengar
              från oss moderater alltså, men framför allt en tydlig färdriktning
              om att en nationell hjälpmedelsgaranti skulle innebära stora förbättringar
              för människor med funktionshinder.
            </seg>
          </u>
          <note type="speaker" n="540b6289">
            Anf. 168 CATHERINE PERSSON (s) replik:
          </note>
          <u who="Q4972478" xml:id="i-c67eef6453447e16-1" n="9c7fd2b9" next="i-45304d301f686724-1">
            <seg n="949e49b0">
              Fru talman! Jag skulle vilja påstå att det är att lura personer
              med funktionshinder. I dag lägger Moderaterna ihop anslagen för
              bilstöd, elektronisk kommunikation och ett nytt område som är
              hjälpmedelsgarantin. Det är naivt att tro att 18 miljoner skulle
              räcka till tre olika områden, varav i dag endast två existerar
              och där regeringen under tiden fått skjuta till pengar.
            </seg>
            <seg n="827e3665">
              Jag tycker att det vore sjyst att i stället säga att okej, vi
              måste diskutera på vilket sätt vi ska tillhandahålla hjälpmedel
              utifrån en annan premiss än den vi möjligen har i dag, men då
              måste vi också vara beredda att avsätta medel för det. Det är
              på intet sätt så att 18 miljoner kommer att räcka till mer än
              ett fåtal rullstolar. Det handlar om anpassning av ett fåtal bilar,
              och då är inte inräknat vad som händer med de medel vi har för
              elektronisk kommunikation. Detta är att vilseleda väljarna.
            </seg>
            <seg n="3cbed9dd">
              Dessutom vill jag säga att den person som är i behov av någon
              form av hjälpmedel inte är mycket hjälpt av ett extra hjälpmedel
              som det i och för sig inte heller finns pengar till om vederbörande
              samtidigt får sänkt a-kassa, sjukpenning eller förtidspension.
            </seg>
          </u>
          <note n="37bf27c1" type="speaker">
            Anf. 169 ANNE MARIE BRODÉN (m) replik:
          </note>
          <u who="Q4972478" xml:id="i-45304d301f686724-1" n="9c7fd2b9" prev="i-c67eef6453447e16-1">
            <seg n="5c2edfa3">
              Fru talman! Först måste jag rätta Catherine lite grann. Vi anslår
              18 miljoner extra. Den totala summan är alltså bra mycket större
              än så. Jag tror att den är 291 miljoner totalt i vårt anslag.
              Det är lite skillnad. Vi säger också att det behövs en utredning
              för att se hur man kan förverkliga en hjälpmedelsgaranti.
            </seg>
            <seg n="cc804dc1">
              Jag hörde tidigare att ministern hänvisade till Nacka, som är
              en moderatledd kommun, och då kan jag hänvisa till Halland, som
              är ett moderatlett landsting. Jag kan inte hänvisa till Trelleborg,
              eftersom jag inte känner till den så väl, men i Halland har vi
              en vårdgaranti värd namnet. Där får man verkligen sina hjälpmedel
              i tid.
            </seg>
            <seg n="4414d0af">
              Vi ser att det är en stor besparing för den enskilda personen
              när detta fungerar väl, men vi ser också att det är en besparing
              för samhället i stort. Det är precis på samma sätt som med andra
              saker när vi inte ger vård. Det kostar mer pengar än att ge vård.
              Trots detta har vi inte fått någon vårdgaranti. När vi inte ger
              hjälpmedel kostar det pengar, och ändå får vi ingen nationell
              hjälpmedelsgaranti.
            </seg>
            <seg n="c8aec48b">
              Jag tycker att det är ett bra och klokt förslag som vi lägger
              fram, och vi är naturligtvis beredda att nästa år se över det
              så att det blir ännu mer pengar till detta. Men vi vill gärna
              först ha hjälp med utredningen.
            </seg>
          </u>
          <note type="speaker" n="3f88ecc1">
            Anf. 170 MARITA ARONSON (fp):
          </note>
          <u who="Q4936554" xml:id="i-6ab2028c5d97e0d0-22" n="d6fc0851">
            <seg n="171d42d6">
              Fru talman! Det har sagts mycket här i debatten. Jag tänkte ta
              upp två områden inom socialtjänsten, nämligen våld mot kvinnor
              och hemlösa. Inom båda de områdena har utskottet glädjande nog
              föreslagit tillkännagivanden till regeringen att omedelbart vidta
              åtgärder. Vi får hoppas att regeringen nu agerar kraftfullt.
            </seg>
            <seg n="3ece3fb6">
              Vad gäller våld mot kvinnor har vi under den här hösten i denna
              kammare diskuterat de frågorna. Vi har både i TV i och övriga
              medier sett flera skrämmande fall av våld mot kvinnor. Våld mot
              kvinnor i nära relationer är ett utbrett samhällsproblem. Det
              kräver omfattande åtgärder från sociala myndigheter, rättsväsende
              och hälso- och sjukvården.
            </seg>
            <seg n="138f2762">
              Trots att utskottet i februari i år beslöt att ge regeringen
              till känna att den bör göra ett tilläggsdirektiv gjordes inte
              det. Vi får hoppas att det blir bättre framöver. Jag tycker att
              det är bedrövligt och skamligt mot de hotade kvinnor som finns
              i Sverige. De finns i tusental. De lever under ständigt hot, utsatta
              för våld och har sin rörelsefrihet inskränkt.
            </seg>
            <seg n="4af98da7">
              I 139 svenska kommuner saknas till exempel kvinnojourer, och
              kommunerna kan sällan erbjuda skyddat boende. Det är viktigt att
              kvinnojourerna kan utvecklas utan att arbeta under ständiga bekymmer
              med finansieringen, som bör vara kontinuerlig. Kommunerna bör
              hjälpa de ideella frivilligorganisationer som finns även om de
              också behöver ett statligt stöd.
            </seg>
            <seg n="95f7fa08">
              Länsstyrelserna måste utnyttja sin tillsynsskyldighet gentemot
              kommunerna. Vite bör kunna utdömas till de kommuner som inte uppfyller
              socialtjänstlagens bestämmelser om stöd och hjälp till våldsutsatta
              kvinnor. Vi i Folkpartiet vill också att kommunerna ska ha handlingsplaner
              för våldsutsatta kvinnor. De har vi också skrivit om i tillkännagivandet.
              Vi har också förslag i våra motioner på ett helt batteri av åtgärder
              som bör kunna möjliggöra att dessa kvinnor får ett mer drägligt
              liv.
            </seg>
            <seg n="3140f296">
              Nyligen besökte jag läkarstämman i Göteborg och tog del av en
              undersökning från en avdelning för folkhälsa och forskning på
              Sundsvalls sjukhus. Deras resultat visade att våld både mot kvinnor
              och män gjorde att de som utsatts för våld hade klart sämre hälsa
              och större vård- och läkemedelskonsumtion än de ej utsatta även
              efter kontroll för socioekonomiska faktorer och rökning.
            </seg>
            <seg n="dd08fb61">
              De frågade sig om inte läkare på vårdcentraler mer rutinmässigt
              skulle kunna börja ta upp de här frågorna om våld och hot med
              patienterna. De fann bland annat att bland ensamstående kvinnor
              i åldern 1829 år hade 26 % varit utsatta för våld och hot under
              de senaste tolvmånadersperioden.
            </seg>
            <seg n="e67cc3f0">
              Här behövs verkligen inventering av vad som händer i denna fråga
              ute i kommunerna. Regeringen bör återkomma till riksdagen med
              förslag om hur kommunerna ska kunna ta ett systematiskt ansvar
              för arbetet med våldsutsatta kvinnor.
            </seg>
            <seg n="da047a75">
              Fru talman! Vi får inte heller glömma barnen i dessa familjer.
              Det är många barn som lever i familjer där kvinnan misshandlas.
              De uppmärksammas över huvud taget inte alls. Enligt Rädda Barnens
              senaste undersökning, Anmälningar som försvann, kom endast 20
              av 72 barn till socialtjänstens kännedom. I många fall underlät
              polisen att anmäla barnens närvaro på brottsplatsen. I andra fall
              tappade socialtjänsten helt bort anmälningarna.
            </seg>
            <seg n="316e01ad">
              Den 15 december anordnar den tvärpolitiska barngruppen tillsammans
              med Bågen och Rädda Barnen en filmvisning här i riksdagen om kvinnovåld
              ur ett barnperspektiv. Gå och se den filmen.
            </seg>
            <seg n="17a924b3">
              Den andra frågan jag vill ta upp och som det finns ett tillkännagivande
              om gäller de hemlösa. Utskottet bad i förra årets budgetbetänkande
              om en redovisning. Men inte heller där har det hänt någonting.
              Detta är grupper som inte skriker högt själva, utan lider i tysthet.
            </seg>
            <seg n="42bd5167">
              Det vi ofta talar om i Folkpartiet är Det glömda Sverige. Vi
              vill införa en tak-över-huvudet-garanti. Det behövs bostäder för
              psykiskt sjuka och missbrukare. Det behövs en fungerande missbrukarvård
              för att många av de hemlösa ska få en chans att komma ur sin svåra
              situation.
            </seg>
            <seg n="35d85e83">
              Jag vill vädja till dem som hör till regeringspartiet att jobba
              för de två tillkännagivandena till regeringen som jag nyss har
              tagit upp så att de ger resultat och någonting händer. Det handlar
              om utsatta som inte kan göra sin röst hörd. Det är en skam att
              vi i vårt land inte har löst problemen på ett tillfredsställande
              sätt. Efter tio års regeringsinnehav hos Socialdemokraterna borde
              det ha hänt mer.
            </seg>
            <seg n="b5c98061">
              Fru talman! Jag står självklart bakom våra reservationer som
              vi har i betänkandet, men jag yrkar särskilt bifall till reservation
              nr 18.
            </seg>
          </u>
          <note type="speaker" n="9da49d3b">
            Anf. 171 GABRIEL ROMANUS (fp):
          </note>
          <u who="Q724410" xml:id="i-8c2d83c49ffd24aa-2" n="c22a593c">
            <seg n="b1aae72b">
              Fru talman! Ett uppseendeväckande hål i budgetförslaget är att
              det finns ingenting sagt om en kommande tandvårdsreform. Inte
              heller under frågestunden som vi nyss hade fick vi något besked.
              Det enda vi fick veta vara att statsrådet Ylva Johansson är stolt
              över att äldre över 65 år har ett högkostnadsskydd.
            </seg>
            <seg n="e34379a5">
              Det betyder att de inte behöver betala mer än 7 700 kr plus material
              för en lagning. Det är en högre självrisk än vad de flesta har
              i sin bilförsäkring. Jag undrar om det verkligen är någonting
              att vara så stolt över. Alla andra som är under 65 år kan få betala
              många tiotusentals kronor för sin tandräkning.
            </seg>
            <seg n="4e253a3b">
              Det är lite fantasilöst när ministern står här och säger att
              det kostar 1020 miljarder kronor att lösa det. Om man ska behandla
              tänderna enligt sjukförsäkringslagen blir det dyrt. Men det finns
              andra lösningar. Det finns möjlighet att ha en särskild tandvårdsförsäkring
              där man betalar en fast avgift och sedan är garanterad den tandvård
              man behöver.
            </seg>
            <seg n="a6565344">
              Det är någonting som vi i Folkpartiet tycker att både Folktandvården
              och de privata vårdgivarna borde kunna erbjuda, och det kunde
              staten underlätta. Det är trist att sådana förslag har avvisats
              hittills. Vi får nu inte ens veta när något slags reform kommer.
            </seg>
            <seg n="4385be92">
              Statsrådet var stolt. Eftersom statsrådet inte är kvar här i
              kammaren vill jag ställa en fråga till majoritetens företrädare
              i det som statsrådet kallade maktalliansen. Jag hörde att det
              uttrycket, den klyschan, användes här ett antal gånger under frågestunden.
              Jag vill fråga den röda maktalliansen om ni är stolta över läget
              när det gäller tandvårdsförsäkringen.
            </seg>
            <seg n="08fdea5c">
              Det förebyggande arbetet på andra områden är också viktigt. I
              Folkpartiets budgetförslag, som ju är avvisat, föreslår vi att
              300 miljoner ytterligare ska satsas på de områden som i budgeten
              kallas för folkhälsopolitik och alkohol- och narkotikapolitik.
            </seg>
            <seg n="d7648d33">
              Regeringens förslag innebär att man minskar på resurserna för
              de två områdena framför allt under åren 2006 och 2007. Det gör
              man trots att behovet av förebyggande åtgärder ökar. Det framgår
              också av regeringens budgettext. Hade man bifallit vårt förslag
              skulle det ha funnits utrymme för ökade insatser för att förebygga
              tobaksskador som till exempel hänger ihop med införandet av den
              nya bestämmelsen om rökfria restauranger.
            </seg>
            <seg n="a379a964">
              Vad man skulle vilja fråga majoriteten i utskottet är: Hur blir
              det med de ökade insatserna? Det ska utvärderas, säger ni. Tror
              ni verkligen på allvar att man kan klara sig med så pass mycket
              mindre resurser i framtiden för förebyggande insatser än vad vi
              har haft för närvarande när problemen i stället ser ut att öka?
            </seg>
            <seg n="665136c3">
              Ett allvarlig folkhälsoproblem som vi alla känner till är att
              vi dricker 30 % mer nu i Sverige än vad vi gjorde innan vi kom
              in i EU och att skadorna ökar. Det beror på två stora misstag.
              Det första misstaget var när Socialdemokraterna med Moderaternas
              stöd gav upp motståndet mot den fria införseln av alkoholdrycker
              för så kallat privat bruk. Det andra stora misstaget är att man
              har låtit den olagliga vidareförsäljningen av det som resande
              har fört in få fortgå, och man har fått etablerade försäljningskanaler.
            </seg>
            <seg n="115f6746">
              Nu har vi tyvärr det läge som Folkpartiet varnade för redan när
              beslutet om införselreglerna fattades. Allt större del av alkoholen
              som dricks i Sverige köps utomlands. Det ser tyvärr ut som att
              en viss skattesänkning är ofrånkomlig. Den är inte ofrånkomlig
              för att i första hand skydda Systembolaget eller ännu mindre för
              att skydda de svenska bryggerierna. Den är motiverad av att hela
              den svenska alkoholpolitikens legitimitet hotas och förtroendet
              skadas om en allt större del av alkoholen köps utomlands.
            </seg>
            <seg n="1d1e60df">
              Systembolaget sålde förra året ungefär 20 % mer än vad man gjorde
              innan vi kom in i EU. I år har visserligen försäljningen minskat
              med ungefär 5,6 % jämfört med förra året, men vi ligger alltså
              långt över det som Bolaget sålde när vi gick in i EU. Minskningen
              i förhållande till förra året är mindre i november än vad den
              har varit tidigare, i somras. Det är för tidigt att säga hur det
              går med den utvecklingen, men man ska inte överdramatisera situationen.
            </seg>
            <seg n="5ed1274c">
              När det gäller bryggerierna var starkölsförsäljningen förra året
              ungefär 70 % högre än 1996, innan skatterna sänktes på starköl.
              Det som har minskat är lättöl och obeskattat folköl, och den försäljningen
              lär man inte ta tillbaka genom att sänka skatten på starköl precis.
            </seg>
            <seg n="a2753920">
              Jag tror att en förklaring till att en del bryggerier har problem
              kan vara att vi har en överetablering i branschen. När Sverige
              gick med i EU fanns det 14 bryggerier som hade tillstånd att tillverka
              öl. I år har vi 30 bryggerier som har tillstånd att tillverka
              öl. Det är en strukturrationalisering i bryggeribranschen som
              förekommer i hela världen. Det är ingenting som har något direkt
              samband med våra skatter. Starkölsförsäljningen har som sagt ökat
              kraftigt.
            </seg>
            <seg n="dae8376d">
              Det nordiska samarbetet på alkoholområdet misslyckades 1996,
              när man förhandlade om införselreglerna. Nu håller man på och
              försöker reparera den skadan. Statsministrarna har godkänt en
              gemensam strategi gentemot EU. Den går bland annat ut på att halvera
              införselmängderna. Det är bra att man nu erkänner att vi behöver
              kontroll över införseln. Om man bara får föra in ett års konsumtion
              i stället för två års konsumtion är det inte precis någon dramatisk
              förbättring, men det kan ändå vara ett principiellt genombrott.
              Målet måste vara att varje land självt får bestämma hur mycket
              människor får föra in, även om man är med i EU. Man måste se att
              alkohol inte är någon vanlig vara.
            </seg>
            <seg n="b5e8eec1">
              Om man skulle lyckas begränsa införseln och om skatterna på alkohol
              skulle höjas i andra länder vilket vi på grund av all forskning
              på området vet att det finns goda skäl för kan de svenska skatterna
              justeras uppåt igen. Det är alltså inte fråga om att vi ska slå
              in på någon ny väg när det gäller att använda skatteinstrumentet
              i alkoholpolitiken.
            </seg>
            <seg n="cc362a7a">
              Nu håller man pådrivna av den svenska regeringen, vilket jag
              tycker är bra på att utarbeta en alkoholpolitisk strategi för
              EU. Det finns ett utkast. Det sägs väldigt strängt att det inte
              får cirkuleras och citeras. Det är inte riktigt den öppenhet som
              man skulle vilja ha i en sådan här organisation. Men jag har trots
              detta lyckats läsa förslaget, och det finns en del bra skrivningar
              i det. Men det finns också oroande drag; bland annat verkar det
              som att man är beredd att ge den kommersiella alkoholindustrin
              en alltför stor roll. Där skulle Sverige kunna bidra med lite
              erfarenheter eftersom vi här har haft ett havererat samarbete
              med den privata alkoholindustrin det så kallade OAS-samarbetet.
            </seg>
            <seg n="c2085402">
              Jag hoppas bara att den svenska regeringen, när man nu ska diskutera
              förslaget, driver hårt att man ska använda skatteinstrumentet
              i den gemensamma strategin och att de länder som vill ha högre
              skatter och högre ambitionsnivå ska få kunna ha kontroll över
              införseln. Sedan kan man som sagt också varna lite grann för att
              låta den privata alkoholindustrin få för mycket att säga till
              om.
            </seg>
            <seg n="710dc6ba">
              Spelberoende håller på att bli ett allvarligt socialt problem
              i Sverige. Det är delvis självförvållat genom en aningslös statlig
              politik där Finansdepartementet har haft alltför stort inflytande
              över de statliga spelbolagens marknadsföring och deras allmänna
              företagsfilosofi. Mycket talar för att samma tänkande bör gälla
              för spelberoende som för annat beroende: Upplysning räcker inte,
              utan man måste också ändra miljön och regelverket för att kunna
              förebygga skador. Där säger utskottet någonting ganska viktigt.
              Utskottet förutsätter att man ska analysera risken för spelberoende
              med olika spelformer, och om det erfordras ta initiativ till ytterligare
              forskning och föreslå de åtgärder som en sådan analys kan föranleda.
              Man ska också ha ett genusperspektiv.
            </seg>
            <seg n="0e154d62">
              Detta är inget tillkännagivande; vi tyckte väl att fem tillkännagivanden
              kunde räcka från ett utskott i ett budgetbetänkande. Men jag utgår
              ifrån att regeringen kommer att läsa även när utskottet förutsätter
              någonting, och jag hoppas att utskottsmajoritetens företrädare
              vill påminna regeringen om det så att den inte glömmer bort vad
              som står här. Det står också att utskottet noga kommer att följa
              utvecklingen på området. Jag hoppas att ni vill bekräfta att det
              är meningen att det trots att det inte är något tillkännagivande
              är något som ska gälla för regeringen.
            </seg>
          </u>
          <note type="speaker" n="fb1a64a2">
            Anf. 172 CATHERINE PERSSON (s) replik:
          </note>
          <u who="Q4972478" xml:id="i-233219a693e7bfb7-7" n="9c7fd2b9">
            <seg n="360bdf51">
              Fru talman! Med hänsyn till kammarens tidsplanering tänker jag
              inte svara på alla Gabriel Romanus frågor. Men jag tänker svara
              på den fråga som vi fick om tandvården i det första skedet. Nej,
              vi är inte fullt nöjda med hur tandvårdsförsäkringen ser ut i
              dag. Den behöver kompletteras. Det finns brister i den. Det kan
              vara väldigt dyrt för en del patienter. Det finns också förslag
              som fortfarande bereds på Socialdepartementet.
            </seg>
            <seg n="840372fc">
              Däremot hindrar inte det att vi kan vara nöjda med det som vi
              har tillfört under de senaste åren. Personer som är över 65 år
              har i dag betydligt bättre möjligheter att få tandvård än de hade
              förut, och det är många som också har fått del av detta. Vi kan
              väl enas om att det är bra, även om vi skulle vilja ha ytterligare
              insatser i tandvårdsförsäkringen.
            </seg>
            <seg n="403f4cc0">
              Jag vill fråga Gabriel Romanus hur ni har tänkt att ni ska finansiera
              alla de goda tankar som han framförde, och som jag kan hålla med
              om. Det finns ju inga pengar i er budget, Gabriel Romanus.
            </seg>
          </u>
          <note type="speaker" n="c4d1985b">
            Anf. 173 GABRIEL ROMANUS (fp) replik:
          </note>
          <u who="Q724410" xml:id="i-8c2d83c49ffd24aa-3" n="c22a593c">
            <seg n="5c3deaa3">
              Fru talman! Först och främst tycker jag att det är lite svårt
              att vara nöjd om man har en ungefär dubbelt så hög självrisk för
              pensionärers tandvård som man har på en ganska flott bil. 7 700
              kr plus material det blir 10 000 kr i självrisk i det här systemet.
              Det är inte något som man kan jubla över precis. Jag är inte nöjd
              med det. Jag tycker att det är bättre än ingenting, men det är
              verkligen inte bra.
            </seg>
            <seg n="18896084">
              Det är lite fantasilöst att tro att man bara ska ha ett tandvårdsstöd
              som innebär att man tar skattepengar i anspråk. Det finns faktiskt
              ett system som kallas för abonnemangstandvård. Man kan använda
              olika namn för det. I till exempel i Värmlands län har man utvecklat
              detta i stor politisk enighet. Det finns också i Göteborg. Man
              får betala en fast avgift varje år. Det har visat sig att folk
              är beredda att betala en fast avgift för att gardera sig mot smällar.
              Vi såg ju i TV här att det kan kosta 100 000 kr om det vill sig
              illa. För en vanlig människa i 40-årsåldern som råkar bita av
              en tand blir det en smäll på 10 000 kr. För att skydda sig mot
              det kanske man är beredd att betala 500 eller 1 000 kr till varje
              år som en försäkring.
            </seg>
            <seg n="4458493a">
              Det kan väl landstingen införa då, kan man naturligtvis säga.
              Men staten kan ju ha en tandvårdspolitik som stimulerar till att
              införa en tandvårdsförsäkring. Det har funnits utredningsförslag
              om detta i flera omgångar. Det förslag som Anders Sundström kom
              med för två år sedan tycker jag var otillräckligt, men det var
              dock en liten stimulans till så kallad abonnemangstandvård. Inte
              ens det har man orkat med fast man har hållit på och tänkt på
              det i två år. I stället skriver LO-tidningen nu att Wanja Lundby-Wedin
              säger att Socialdemokraterna ska driva tandvårdsfrågorna i nästa
              valrörelse. Mot vem då?
            </seg>
          </u>
          <note type="speaker" n="892ddc02">
            Anf. 174 CATHERINE PERSSON (s) replik:
          </note>
          <u who="Q4972478" xml:id="i-233219a693e7bfb7-8" n="9c7fd2b9">
            <seg n="fe983c43">
              Fru talman! Jag kan bara konstatera att jag fortfarande fick
              upprörda ord, men inget svar på frågan om hur Folkpartiet har
              tänkt finansiera tandvårdsförsäkringen. Tandvårdsstödet medger
              redan möjlighet till abonnemangstandvård. Det är möjligt för varje
              landsting att införa abonnemangstandvård precis på det sätt som
              Gabriel Romanus framför.
            </seg>
            <seg n="aec462da">
              Gabriel Romanus påtalade så tydligt vad de olika allianserna,
              i det här fallet den rödgröna alliansen, gör. Det vi försöker
              göra är att komma fram till gemensamma förslag och sedan driva
              dem och även avsätta pengar.
            </seg>
            <seg n="79fd371a">
              När jag tittar på de olika förslagen om tandvårdsförmåner kan
              jag konstatera att Moderaterna ska dra bort ½ miljard. Kristdemokraterna
              ska tillsätta 60 miljoner. Folkpartiet ska inte göra någonting
              och Centern ska inte göra någonting. Tittar vi ännu lite längre
              fram ser vi att Moderaterna ska ta bort 1 ½ miljard. Hur har maktalliansen
              tänkt hantera det? I stället för att stå och raljera över vår
              allians hade det kanske varit på sin plats att hitta en finansiering
              av sina egna förslag.
            </seg>
            <seg n="9e12e7b1">
              Till och med Moderaterna har sagt att Folkpartiet har underfinansierat
              sin statsbudget med 17 miljarder. Var finns pengarna till tandvården?
            </seg>
          </u>
          <note type="speaker" n="a8f9008d">
            Anf. 175 GABRIEL ROMANUS (fp) replik:
          </note>
          <u who="Q724410" xml:id="i-8c2d83c49ffd24aa-4" n="c22a593c">
            <seg n="8b1b3f00">
              Fru talman! Vi har en socialdemokratisk regering, och det är
              den som ska regera landet. Det är den som sitter och sover på
              sina utredningsförslag i två år utan att kunna ge någon som helst
              signal. Jag har talat om att vi anser att man kan lösa detta bland
              annat som abonnemangstandvård. Om vi får regera ska vi säkert
              se till att vi också har medel i våra budgetar för att ytterligare
              förstärka tandvårdsstödet. Det viktiga är ju frågan om vi har
              en regering som regerar eller om vi har en regering som bara längtar
              efter att få lämna över ansvaret till oppositionen.
            </seg>
            <seg n="e5c9ebc5">
              Jag har noterat att man använder uttrycket maktallians som en
              nedsättande klyscha mot oppositionen. Det retar mig lite grann.
              Ni har en allians. Vill inte den ha makten? Ni har ju till och
              med tvingat socialdemokraterna i Helsingfors att gå ifrån sina
              vallöften för att ni ska få behålla makten. Är det något fult
              när oppositionen vill få fram ett alternativ till regeringen?
              Då heter det maktallians, men när vi själva talar om ert samarbete
              använder ni aldrig ordet maktalliansen. Då talar ni om samarbetspartierna,
              och det är så fint. Jag tycker att det där nedlåtande språkbruket
              när oppositionen försöker skapa ett alternativ är lite stötande.
              Antingen har vi två maktallianser, eller också har vi två samarbetsallianser.
              Det kan inte vara så att det rödgröna samarbetet är samarbete,
              men när oppositionen vill komma med ett alternativ kallas det
              för maktallians. Det tycker jag inte är en riktigt bra stil.
            </seg>
          </u>
          <note type="speaker" n="18f0b3e5">
            Anf. 176 MONICA GREEN (s):
          </note>
          <u who="Q3358763" xml:id="i-63b010b75b823a47-2" n="b4c3f6f1">
            <seg n="43abc847">
              Fru talman! Med tanke på den infekterade debatten alldeles nyligen
              ska jag bara konstatera att jag tror att alla som ställer upp
              i ett politiskt parti faktiskt vill ha makt och att det är därför
              man vill utöva sin politiska gärning. Det är faktiskt fint att
              ha makt.
            </seg>
            <seg n="028e0974">
              Fru talman! Vi har kommit en bra bit i Sverige när det gäller
              reproduktiv hälsa och kvinnors rätt till sin egen kropp och rätt
              till abort. Tidigare fanns även här i Sverige många strumpstickor,
              illegala aborter och kvinnor som förblödde eller på annat sätt
              fick bestående men efter att ha gjort abort.
            </seg>
            <seg n="b1b99c00">
              Många kvinnor reste bland annat till Polen för att få hjälp.
              Nu har vi chans att ställa upp för kvinnor i andra länder genom
              att göra det möjligt för dem att komma hit och få experthjälp.
              Jag vill lyfta upp vår motion som handlar om utländska kvinnors
              rätt till abort på samma sätt som de har rätt att utnyttja övrig
              sjukvård i Sverige. Det är alltså viktigt att vi pratar om de
              här frågorna och att vi följer utredaren Eva Erikssons arbete
              i denna fråga, som det också står i betänkandet.
            </seg>
            <seg n="e5a8ef99">
              Dessutom vill jag passa på att visa min glädje över att den motion
              som Carina Ohlsson och jag lämnat in får ett bifall och leder
              till ett tillkännagivande om de kommunala handlingsprogrammen
              om hur misshandlade kvinnor ska tas om hand. Det är viktigt för
              att kvinnor och barn behöver skydd, hjälp och stöd. Det behövs
              också ett förebyggande arbete, och det inte att förglömma. Många
              tar kanske miste på detta och tror att man ska göra ett handlingsprogram
              bara för hur man ska ta hand om dem när de har blivit misshandlade.
            </seg>
            <seg n="4c021548">
              Kvinnor ska inte bli misshandlade av sina män, nära anhöriga
              eller av någon annan i dagens Sverige. De ska inte bli utsatta
              över huvud taget. Vi måste därför satsa förebyggande på skolan,
              föreningslivet, nätverket och andra förebyggande organisationer
              i det här landet. Kvinnor ska vara oslagbara. Det är de inte i
              dag.
            </seg>
          </u>
          <note n="520aa07b">
            Överläggningen var härmed avslutad.
          </note>
          <note n="cf0eb019">
            8 § Transplantationer räddar liv
          </note>
          <note n="aa5ed28c">
            Föredrogs
          </note>
          <note type="speaker" n="aa652ef1">
            Anf. 177 MARINA PETTERSSON (s):
          </note>
          <note n="1b6ddf70">
            Fru talman! I detta ärende behandlas socialutskottets betänkande
            2004/05:SoU8 Transplantationer räddar liv . I betänkandet behandlas
            propositionen 2003/04:179 Transplantationer räddar liv samt 4
            motionsyrkanden som väckts med anledning av propositionen. Vidare
            behandlas också 20 motionsyrkanden från den allmänna motionstiden
            2003 och 9 motionsyrkanden från den allmänna motionstiden 2004.
          </note>
          <u who="Q4989481" xml:id="i-ae0211525e14920d-0" n="1f985002">
            <seg n="78c3f77c">
              Utskottet ställer sig bakom regeringens förslag att ändra lagen
              från 1995 om transplantationer med mera så att regeringen eller
              en myndighet som regeringen bestämmer får föreskriva att sjukhus
              eller enheter där transplantationer får utföras ska ha tillgång
              till en donationsansvarig läkare eller en kontaktansvarig sjuksköterska.
              Denna ska ha uppgiften att förbereda för donationer och ge stöd
              och information till närstående till den avlidna. Lagändringen
              föreslås träda i kraft den 1 januari 2005.
            </seg>
            <seg n="526cd8ce">
              Utskottet ställer sig också positivt till att det inrättas ett
              nationellt råd för organ- och vävnadsdonationer vid Socialstyrelsen.
              Det ska ha ett tydligt ansvar för frågor om donation av organ
              och vävnader på nationell nivå.
            </seg>
            <seg n="99b1b93f">
              Samtliga motionsyrkanden avstyrks. I betänkandet finns tre reservationer
              och ett särskilt yttrande.
            </seg>
            <seg n="3dd1cb18">
              Fru talman! Med denna inledning överlämnar jag ärendet till debattörerna.
            </seg>
          </u>
          <note type="speaker" n="04dcfd90">
            Anf. 178 CRISTINA HUSMARK PEHRSSON (m):
          </note>
          <u who="Q445997" xml:id="i-1606396649753f41-5" n="86978b9d">
            <seg n="afa88fef">
              Fru talman! Moderaterna instämmer i stort i den här propositionen,
              men vill föra fram en viktig aspekt som vi inte tycker har belysts
              tillräckligt. Det handlar om samtyckesreglerna, det vill säga
              ställföreträdarfrågan. Den är ännu inte löst, trots att regeringen
              har uppmärksammats på frågan sedan fem år tillbaka.
            </seg>
            <seg n="98508e0e">
              Regeringen skriver i propositionen att något uttalat samtycke
              från de närstående inte behövs om den avlidnes inställning är
              okänd. Det räcker således med att de närstående inte motsätter
              sig ingreppet. Visserligen ska man, fru talman, som anhörig vara
              informerad och ha möjlighet att förbjuda, men vi menar att det
              inte är tillräckligt rättssäkert för den person som ska ge organ
              eller vävnad. Den dödes vilja riskerar att bli den närståendes
              vilja.
            </seg>
            <seg n="762d3550">
              Ställföreträdarfrågan handlar alltså om vem som ska vara min
              röst den dag jag inte själv kan uttrycka en vilja eller ett önskemål.
              Så länge den frågan inte är löst, fru talman, följer vi inte svensk
              grundlag här i Sverige.
            </seg>
            <seg n="a954185d">
              Till detta kommer att Europarådet har antagit ett tilläggsprotokoll
              till konventionen om mänskliga rättigheter och biomedicin som
              rör transplantation av organ och vävnader. I protokollet, som
              ännu inte undertecknats av Sverige, finns en artikel enligt vilken
              medlemsländer bland annat ska garantera att patienter får lika
              möjligheter till transplantationsvård. I en annan artikel sägs
              att vävnader och organ inte ska tas ut från kroppen på en avliden
              person om inte ett sådant medgivande eller auktorisation tydligt
              finns utsatt i lagen. Det är just detta som Moderaterna ger uttryck
              för i reservation nr 1, fru talman.
            </seg>
            <seg n="ef7e298c">
              Sverige kan alltså inte skriva under det här tilläggsprotokollet
              ens så länge vi inte har klargjort ställföreträdarfrågan i lag.
              Vi vet att det finns en utredning. Den kan ha kommit i dag. Men
              vi vet också, och vi har lärt oss av tidigare debatter här i dag,
              att bara för att det finns en utredning betyder det inte att någonting
              händer. Det kan ta åratal. Vi har sett det när det gäller vård
              i livets slutskede, fru talman. Det gick nästan fyra år innan
              någonting hände.
            </seg>
            <seg n="bc58a608">
              I reservation 2 framför vi också vikten av att medborgarna tar
              ställning i frågan om transplantation och att detta dokumenteras
              på ett säkert och enkelt sätt, till exempel på ett körkort. Här
              har jag ett körkort från Kalifornien som det står Elizabeth Nyström
              på. På det finns en lite rosa dutt nere i hörnet som det står
              donor på. Där har man alltså en möjlighet att tydligt och klart
              beskriva på körkortet att man är villig att vara organdonator.
            </seg>
            <seg n="c80c8614">
              Det tycker vi är viktigt. Det skickar vi med till det nationella
              rådet.
            </seg>
            <seg n="2109b008">
              Fru talman! Moderaterna står självklart bakom de båda reservationerna,
              men för tids vinnande yrkar jag bifall endast till reservation
              nr 1.
            </seg>
            <seg n="d9c05cb8">
              För övrigt tycker jag att ordet maktallians är precis vad som
              beskrivs, nämligen: Vi vill ha makten och vi är en allians.
            </seg>
          </u>
          <note type="speaker" n="3e610941">
            Anf. 179 ERIK ULLENHAG (fp):
          </note>
          <u who="Q4588714" xml:id="i-fbaaa6cff76eb411-0" n="58a2f489" next="i-2b7131f981115b09-0">
            <seg n="e8b4e9b0">
              Fru talman! De fyra samarbetspartierna kommer hur som helst att
              bilda regering senast efter nästa val sedan kan vi döpa det olika.
            </seg>
          </u>
          <note n="4714d335">
            Inledningsvis vill jag yrka bifall till reservation nr 3.
          </note>
          <u who="Q4588714" xml:id="i-2b7131f981115b09-0" n="58a2f489" prev="i-fbaaa6cff76eb411-0">
            <seg n="cdb9cd85">
              Situationen i Sverige är sådan att vi har brist på organ. Många
              av oss, kanske alla, har träffat anhöriga till dem som har dött
              i väntan på organ. Vi har talat med patienter som står i kö.
            </seg>
            <seg n="ddc18db6">
              Frågan är inte lätt. Det är också en etisk fråga om vilka krav
              man ska ställa på andra människor i samhället, om de ska ge bort
              sina organ eller inte. Det måste vara upp till den enskilde att
              avstå från att donera organ.
            </seg>
            <seg n="2fa67316">
              Från oppositionens sida är vi kritiska till ganska mycket hos
              den sittande regeringen, men låt mig säga att den här propositionen
              är ett steg i rätt riktning.
            </seg>
            <seg n="e616e39b">
              Vi kan titta på de länder som bättre än Sverige har klarat att
              få tillgång till organ. En av de slutsatser man kan dra från Spanien
              om man bortser från det obehagliga att Spanien har många trafikolyckor
              är att man har ett bättre sätt att möta anhöriga när det gäller
              att besluta om organ ska tas från den avlidne eller inte. Den
              kunskapen skulle vi behöva i Sverige.
            </seg>
            <seg n="a4e26d5d">
              Jag tolkar förslaget om att Socialstyrelsen kan utse en donationsansvarig
              läkare och en kontaktansvarig sjuksköterska som ett försök att
              uppnå samma kompetens i Sverige. Har man den kompetensen kommer
              fler anhöriga till avlidna som inte har gett uttryck för sin egen
              vilja att i den svåra stund man befinner sig ställa upp på att
              donera organ.
            </seg>
            <seg n="3121cc0f">
              Från Folkpartiets sida tror vi att man skulle kunna göra ännu
              lite mer. Man borde kunna ställa krav på att frågan om man är
              villig att donera organ alltid ska ställas. Det är min rätt att
              säga att jag inte vill ge uttryck för min ståndpunkt. Det skulle
              ytterligare kunna öka tillgången på organ i Sverige om man hittade
              ett system att till exempel i samband med utfärdande av ID-handlingar,
              körkort och dylikt alltid ställa frågan: Är du beredd att donera
              organ eller inte?
            </seg>
            <seg n="d60ddc15">
              Det borde också alltid gå ut information med all samhällsinformation
              om det inte är direkt stötande om möjligheten att donera organ,
              och framför allt möjligheten att göra sin stämma hörd. Jag tror
              att om man bara får kännedom om bristen på organ i Sverige kommer
              alltfler att ta ställning och kommer också att ställa upp på att
              donera organ.
            </seg>
            <seg n="0bc28bad">
              Det vore väl ganska bra om man hade en uppgift i donationsregistret
              och kunde föra in information om inställningen till att donera
              organ även på ID-handlingarna om den enskilde vill. Jag har lite
              svårt att förstå varför majoriteten inte har varit beredd att
              ta det steget.
            </seg>
            <seg n="50134afb">
              Jag hoppas att de ytterligare förslag som Folkpartiet har för
              att se till att vi får bättre tillgång på organ i Sverige inte
              kommer att behövas, och att de åtgärder som föreslås i propositionen
              med förbättrad kompetens på sjukhusen, det nationella rådet och
              ökad information och insatser kommer att leda till att organbristen
              minskar.
            </seg>
            <seg n="961e8770">
              Vi får se om det blir så. Om det inte blir fallet kan alltid
              en klok regering eller en annan regering återkomma med förslag
              på ytterligare några punkter.
            </seg>
            <seg n="67acc7d6">
              När det gäller ställföreträdarfrågan instämmer Folkpartiet i
              hög grad i det som Christina Husmark Pehrsson nyss sade. Samtidigt
              känner vi en vilja att i alla fall låta den utredning som kanske
              har kommit i dag, eller kommer någon annan dag, presentera sina
              förslag. Sedan får vi väl jaga ansvarigt statsråd med blåslampa
              för att se till att det blir verklighet av de förslagen.
            </seg>
          </u>
          <note type="speaker" n="90647e1a">
            Anf. 180 CHATRINE PÅLSSON (kd):
          </note>
          <u who="Q4973700" xml:id="i-fb74145988d1bad7-10" n="04c0f823">
            <seg n="8739e435">
              Fru talman! Frågor kring organdonation och transplantation väcker
              väldigt många känslor hos oss alla. Jag var en av de ledamöter
              som var med här i kammaren 1994 när vi beslutade om den nya transplantationslagen
              och vet hur oändligt seriöst vi försökte arbeta. Det här är frågor
              som är svåra, främst kanske på grund av att det är svårt för många
              av oss att tänka på vår egen död. Det leder ju fram till det.
              Vi har inte riktigt ett samhälle där det är en naturlig del. Vi
              försökte aktualisera den frågan också 1994, och Socialstyrelsen
              gjorde en kampanj som var mindre lyckad; det kommer vi ihåg.
            </seg>
            <seg n="f83ac862">
              Många av de här frågorna ligger på de existentiella planen. Det
              är viktigt att vi respekterar varandra i de frågorna.
            </seg>
            <seg n="feb5c95f">
              Faktum är att ungefär 600 svårt sjuka människor i dag står i
              kö och väntar på att få ett organ. Förra året dog 19 personer
              som vi vet därför att det inte fanns ett organ att få. Sverige
              är enligt statistiken tyvärr sämst på organdonation i hela Europa.
            </seg>
            <seg n="892013ef">
              Det finns också positiva perspektiv i detta. Vi har kommit långt
              när det gäller att behandla svårt sjuka människor. Även blödningar
              i hjärnan behandlas nu med framgång, om man kommer till specialistsjukvård
              i tid. Det ska vi vara synnerligen glada för.
            </seg>
            <seg n="a8d668ce">
              Vi vet att det finns olika anledningar till att det, trots detta,
              inte fungerar. Det kan finnas organisatoriska grunder. Man har
              ingen utarbetad verksamhet på sjukhusen som vi kan använda oss
              av, där man verkligen ser till att man tillvaratar dem som skulle
              vara möjliga donatorer. Det kanske är den viktigaste frågan när
              vi nu behandlar betänkandet Transplantationer räddar liv .
            </seg>
            <seg n="7e0af5b4">
              Jag tror att det också är viktigt att komma ihåg att det för
              många människor som får ett organ handlar om ökad livskvalitet.
              Jag tänker på njurtransplantationer. Det är ganska jobbigt att
              få dialys, kanske flera gånger i veckan. Jag tänker på hornhinnetransplantationer,
              transplantation av humana hjärtklaffar hos både barn och vuxna,
              hudtransplantationer och så vidare.
            </seg>
            <seg n="01431bd2">
              Det finns människor som inte överlever om de inte får en lever,
              ett nytt hjärta, lungor och så vidare.
            </seg>
            <seg n="cd4db7de">
              Allt detta är ändå oerhört angeläget och viktigt.
            </seg>
            <seg n="bb9bbd96">
              Det kanske är förmätet av mig att även ta upp kostnaderna i det
              här sammanhanget. Man har räknat ut att om man får en njure sparar
              man drygt 2 miljoner kronor, som en dialys kostar. Donationsverksamhet
              är alltså inte så kostnadskrävande i relation till andra behandlingar.
              Det tycker jag också är viktigt att säga.
            </seg>
            <seg n="df1c1571">
              Det har satsats ungefär 27 miljoner kronor på att få människor
              att vilja ge sin synpunkt till känna eller donera sina organ.
              Vad har vi satsat för att orka med att optimalt följa upp det
              genom en bättre organisation och ökat stöd? Där har vi inte satsat
              särskilt mycket.
            </seg>
            <seg n="d9c09102">
              Jag hade förmånen att vara med på en konferens kring donationer
              jag tror att det var den 2 november i år som Statens medicinetiska
              råd, Landstingsförbundet och Socialstyrelsen arrangerade. Det
              var fler här i salen som var med. Där sade man klart och tydligt
              att man har synpunkter från både transplantationskirurgerna, neurokirurgerna
              och andra på hur man ska organisera detta.
            </seg>
            <seg n="3a9e6ede">
              Det är därför jag tror att den här propositionen är bra. Den
              tydliggör att man ska ha ett nationellt råd som Socialstyrelsen
              inrättar som ska hålla ihop det här. Samtidigt kan Socialstyrelsen
              föreskriva att sjukhus och enheter där ingreppet transplantation
              enligt lagen får utföras ska ha tillgång till en donationsansvarig
              läkare och en kontaktansvarig sjuksköterska med uppgift att förbereda
              för donationer och ge stöd och information till avlidnas närstående.
            </seg>
            <seg n="fbd653be">
              Jag tillstyrker alltså detta. Men jag säger samtidigt att detta
              arbete kommer att stå och falla med det nationella råd som tillsätts.
              Jag vill därför uppmana regeringens företrädare att se till att
              det nationella rådet blir bra sammansatt. Det kommer att vara
              en enormt viktig uppgift, och jag tror också att man framgångsrikt
              kan se till att den uppgiften fullföljs. Men man måste se till
              att det blir en bra grupp som sitter och arbetar med detta.
            </seg>
            <seg n="989fa57f">
              Nu har vi i den här församlingen gjort vårt. Nu handlar det om
              att detta ska verkställas med stor ödmjukhet och respekt för människor.
            </seg>
            <seg n="f9a53e12">
              Jag vill också yrka bifall till reservation 1. Ställföreträdarrollen
              är något jag har arbetat mycket med under senare år. Jag tror
              att det är en av många viktiga lösningar för hela sjukvården:
              att man kan utse en ställföreträdare om man inte själv kan säga
              vad man tycker. Det finns många fördelar med det, inte minst att
              jag själv kan få säga vem jag vill ska företräda mig.
            </seg>
            <seg n="833ababc">
              Därför hoppas jag att Erik Ullenhag har rätt och att detta kommer
              i morgon eller övermorgon. Då ska jag vara glad. Jag ser fram
              emot det. Tills vidare yrkar jag dock bifall till reservation
              1.
            </seg>
          </u>
          <note type="speaker" n="16d5a548">
            Anf. 181 CONNY ÖHMAN (s):
          </note>
          <u who="Q6256695" xml:id="i-0c5c0d03ba8741ad-0" n="f480d76f">
            <seg n="d7190f79">
              Fru talman! Det är drygt 30 år sedan vi kunde läsa i tidningarna
              och se på TV att den första hjärttransplantationen i världen hade
              ägt rum nere i Sydafrika. Det uppstod då en enorm debatt om medicinens
              möjligheter och etiken kring detta med transplantation.
            </seg>
            <seg n="f1713b63">
              Vi minns kanske alla också den stora debatt som fördes här i
              landet om dödsbegreppet, som ju faktiskt är en av de saker som
              möjliggör en del av de här ingreppen.
            </seg>
            <seg n="52a7b224">
              Det har gått ett antal år sedan den debatten. I dag kan vi konstatera
              att transplantation är en etablerad behandlingsform i Sverige
              som möter mycket ringa motstånd, om ens något. Fler och fler organ
              kan transplanteras. Vi ska vara glada att kompetensen att utföra
              denna avancerade sjukvård finns i vårt land. Vi kan påminna oss
              hur det var i början när vi skickade svårt hjärtsjuka människor
              utomlands för att få denna vård. Nog gör alltså sjukvården framsteg;
              det är min definitiva uppfattning.
            </seg>
            <seg n="4d58732b">
              Samtidigt är det en realitet att den svaga punkten i denna framgångsrika
              verksamhet är tillgången på organ. Vi kommer aldrig att få mer
              organ än vad människor är villiga att donera. Därför är det oerhört
              viktigt att alla människor kan få information kring vad detta
              innebär och få utrymme att själva ta ställning till vilken personlig
              uppfattning man har i frågan.
            </seg>
            <seg n="78bcb8c3">
              Jag ska gärna erkänna att när vi här i kammaren för ett antal
              år sedan beslutade att inrätta ett donationsregister hade vi förhoppningen
              att ett mycket stort antal människor verkligen skulle ta till
              sig frågan och ta personlig ställning. Med det antal människor
              som i dag finns anmälda i registret kan jag tycka att man kunde
              ha önskat att långt fler faktiskt hade tagit till sig frågan och
              gjort ett personligt ställningstagande.
            </seg>
            <seg n="4ac5e458">
              Projektet Livsviktigt, som nu har drivits av Landstingsförbundet
              i tre år, har gjort ett mycket värdefullt arbete för att informera
              om dessa frågor, men vi kan konstatera att det behövs ytterligare
              arbete. Vad denna proposition handlar om är att i princip ersätta
              detta projekt med ett nationellt råd som ska ges ansvar för det
              fortsatta arbetet i en fast organisationsform kring organdonation
              och transplantationsverksamhet.
            </seg>
            <seg n="b7490546">
              Det finns en betydande enighet mellan partierna kring de här
              frågorna. Det finns också enligt min uppfattning en betydande
              enighet ute i sjukvården om hur man bör hantera dessa saker. Det
              finns även en ganska betydande enighet om det etiska regelverk
              som omger organdonationsverksamheten.
            </seg>
            <seg n="91cbff0a">
              Det är på ett par punkter i betänkandet som det finns lite skilda
              meningar. En punkt handlar om formerna för att tillkännage sin
              inställning till organdonation.
            </seg>
            <seg n="6d8ade3b">
              Från majoritetens sida menar vi att det kanske inte primärt är
              en riksdagsfråga utan en fråga för det nationella rådet att överväga
              vilken form som är bäst för detta. Man ska inte glömma bort, när
              man har käcka idéer om hur detta bör gå till, att det inte är
              helt ovanligt att människor ändrar uppfattning i den här frågan.
              Har man en gång sagt ja till att organ får tas och sedan ändrar
              sig och vill säga nej till detta kanske inte det ska föra med
              sig att man behöver byta körkort, ID-handlingar och sådana saker.
              Den faktorn tycker jag också finns med i sammanhanget.
            </seg>
            <seg n="ba45f766">
              Det nationella rådet får dock i uppgift att noga studera denna
              fråga och komma fram till bästa möjliga lösning. Det är där problemlösningen
              bör ligga i detta sammanhang, som vi ser det.
            </seg>
            <seg n="c149a1a4">
              Den andra punkten rör ställföreträdarskap. Detta rymmer ju många
              fler aspekter än bara de som har samband med just det här ärendet.
              Man måste titta på denna fråga i dess helhet, och därför vill
              vi inte springa i förväg innan man har utrett den i alla de aspekter
              som kan finnas.
            </seg>
          </u>
          <note n="d0574271">
            Fru talman! Jag yrkar bifall till utskottets förslag i detta
            betänkande och avslag på reservationsyrkandena.
          </note>
          <note type="speaker" n="39e37abd">
            Anf. 182 ELINA LINNA (v):
          </note>
          <u who="Q4349165" xml:id="i-19a930e650c1e862-3" n="9657cf97">
            <seg n="ff924f6d">
              Fru talman! Det är ett litet men viktigt betänkande vi nu ska
              fatta beslut om. Vänsterpartiet har samarbetat med regeringen
              om propositionen Transplantationer räddar liv och står därmed
              självklart bakom betänkandet.
            </seg>
            <seg n="72ec92be">
              Det är 50 år sedan den första transplantationen i världen genomfördes,
              och för 40 år sedan gjordes den första transplantationen i Sverige,
              en njurtransplantation. Under åren som gått har tekniken förbättrats.
              Överlevnaden efter transplantationer är god, och möjligheterna
              att använda sig av olika organ eller vävnader inom sjukvården
              utvecklas för var dag som går. Med andra ord är behovet av donatorer
              stort.
            </seg>
            <seg n="7d1922ab">
              Antalet donatorer i olika länder varierar. Spanien, som nämnts
              här tidigare, har 34 donatorer på en miljon invånare, vilket är
              flest i Europa. Sverige har tillsammans med Danmark den lägsta
              siffran av Europas länder, med 13 donatorer på en miljon invånare.
              Spanien har medvetet satsat på både personalen och organisationen
              i samband med donationer och transplantationer.
            </seg>
            <seg n="4b7e3a62">
              Landstingsförbundets informationsprojekt Livsviktigt har redan
              nu visat att det finns förutsättningar att få fler människor att
              anmäla sig som donatorer. Vår förhoppning är att det beslut som
              nu kommer att fattas leder till fler donationer och därmed fler
              transplantationer också i vårt land.
            </seg>
            <seg n="ba003db8">
              Fru talman! Jag vill kommentera några delar i betänkandet. Jag
              börjar med den om samtycke. Det handlar alltså om situationer
              då en person som inte tillkännagett sin inställning till att donera
              sina organ avlider och de närstående har rätt att neka samtycke
              till donation. Jag delar regeringens uppfattning att det finns
              skäl att tro att hur viktiga samtyckesreglerna än är för allmänhetens
              förtroende för verksamheten med transplantation av organ från
              avlidna personer, har reglernas närmare utformning när allt kommer
              omkring inte ensamma någon avgörande roll. Stor betydelse har
              vårdens bemötande av de anhöriga och det stöd vården kan ge i
              en svår situation.
            </seg>
            <seg n="bd6fe412">
              Jag skulle våga påstå att tilliten till vården är avgörande för
              närståendes beslut. Det handlar mycket om personalens kompetens
              och empatiska förmåga att i en svår situation stödja de närstående
              så att de kan fatta ett beslut som känns rätt. Självklart behövs
              det personal med kompetens och stor empatisk förmåga i alla situationer
              som handlar om donationer och transplantationer. Det behövs personal
              med särskilda färdigheter i detta svåra arbete. Det är bra att
              det kommer att finnas både en donationsansvarig läkare och en
              kontaktansvarig sjuksköterska med uppgift att förbereda för donationer
              och ge stöd och information till anhöriga. Redan nu vet vi att
              där det finns kontaktansvariga sjuksköterskor har också antalet
              donatorer ökat.
            </seg>
            <seg n="f953828d">
              Vänsterpartiet välkomnar också inrättandet av ett nationellt
              råd för organ- och vävnadsdonation. Det behövs en nationell instans
              som kan ansvara för alla de svåra och känsliga ställningstaganden
              som hör till frågorna om donation av organ och vävnader.
            </seg>
          </u>
          <note n="2552e4f8">
            Fru talman! Jag yrkar bifall till förslaget i betänkandet.
          </note>
          <note type="speaker" n="5cfebfb9">
            Anf. 183 ANNIKA QARLSSON (c):
          </note>
          <u who="Q4769498" xml:id="i-7a0480466fb25f08-5" n="fbba0c37">
            <seg n="723cdfdc">
              Fru talman! Det här är ett betänkande som vi från Centerpartiet
              också ställer oss bakom. Det är ett viktigt betänkande på så sätt
              att det handlar om liv och död.
            </seg>
            <seg n="a6a2b4c3">
              Det som finns i det här betänkandet och som jag har väckt en
              del motioner om tidigare är frågor om kunskap både hos donatorer
              och inom sjukvården. Det har handlat om hur man ger information
              och hur man stöttar eventuella donatorer. Det handlar också om
              ekonomiska frågor, om ersättningar för kostnadsbortfall och liknande.
            </seg>
            <seg n="2f3ce615">
              I det här betänkandet tycker jag att man fångar upp och tar ett
              helhetsgrepp om frågorna. Det är precis som Cristina säger, att
              det som saknas handlar om ställföreträdardelen. Men eftersom det
              är en utredning på gång står det också i vårt särskilda yttrande
              att vi avvaktar den för att se vad den kommer fram till.
            </seg>
            <seg n="f95e599f">
              I det nationella råd som kommer att inrättas finns möjligheten
              att just jobba vidare. Det handlar om att både stärka kunskapen
              och kompetensen hos personal som jobbar nära de här människorna
              och även att kunna jobba vidare med hur man utformar kampanjer
              för att få fler personer att anmäla sig.
            </seg>
            <seg n="d3534a30">
              För egen del är jag lite tveksam till att ha informationen i
              någon identifikationshandling, körkort eller så. Det är inte säkert
              att det är samma känslor som styr när man tar ställning medan
              man är lugn och rationell och inte befinner sig i situationen
              att man faktiskt ligger på operationsbordet. Man kanske har en
              annan uppfattning då. Jag tror att det är viktigt att göra klart
              vad som ska gälla där. Jag tror också att det är viktigt att fundera
              ett varv till på i vilka olika register och liknande man sätter
              in den här informationen.
            </seg>
            <seg n="f7ec367f">
              Sedan har vi alla en uppgift att få fler att anmäla sig till
              det här registret. Det är svåra diskussioner. Jag har fört dem
              hemma med min familj, och jag har en rolig diskussion med min
              bror. Det gäller att någonstans fundera över hur det ser ut den
              dagen jag själv ligger där och behöver ett organ för att kanske
              överleva. Ställs det i den vinkeln brukar det oftast vara lite
              lättare att komma fram till vilken inställning man har till att
              också donera organ. Jag och min bror ska fortsätta den diskussionen.
            </seg>
          </u>
          <note n="f139ce6f">
            I övrigt yrkar jag bifall till förslaget i betänkandet.
          </note>
          <note type="speaker" n="19a94ab1">
            Anf. 184 JAN LINDHOLM (mp):
          </note>
          <u who="Q5956750" xml:id="i-22fc1ae316c20ca3-9" n="8d27e7dd">
            <seg n="a5e76547">
              Fru talman! Jag ska inte alls bli långrandig. Det mesta är redan
              sagt i den här frågan, och jag har inte så mycket att tillägga.
              Jag yrkar för Miljöpartiets räkning också bifall till förslaget
              i betänkandet och har inte i det här fallet några invändningar.
            </seg>
            <seg n="76639bfd">
              Jag tänkte bara göra några kommentarer. Som redan har sagts har
              transplantationer blivit en löpande verksamhet som bidrar till
              att öka möjligheterna för vården. Det är just den del som handlar
              om donationer som är ett problem.
            </seg>
            <seg n="0f0f63b0">
              Jag har faktiskt inte tänkt så mycket på det här förrän det här
              ärendet kom upp. Men då kom jag på att om jag letade ordentligt
              skulle jag faktiskt så småningom hitta ett sådant där kort som
              jag någon gång för väldigt länge sedan har fyllt i. Jag minns
              inte hur länge sedan det var, tio år sedan eller längre än så.
            </seg>
            <seg n="925a77b4">
              Jag tittade på det och såg att det fanns tre svarsalternativ.
              Då tänkte jag: Skulle jag svara i dag som jag gjorde då, någon
              gång för länge sedan? Är det så självklart? Det var rätt kul att
              se att jag tänkt på det här någon gång för länge sedan, jag vet
              inte när. Därför tänkte jag att, visst, det är mycket diskussion
              om hur man informerar om det här och hur man på olika sätt ska
              lagra informationen, men det är också viktigt att man har något
              system för att någon gång ibland, kanske inte kontinuerligt, bli
              påmind om att man har avlagt sin åsikt i frågan en gång i tiden.
            </seg>
            <seg n="c185bceb">
              Jag har dragit mig till minnes några diskussioner som jag har
              haft kring det här. Det är kommentarer som jag minns. När jag
              pratade om det här var det en kvinna jag vet inte om det är skillnad
              mellan män och kvinnor som sade till mig: Jag vill inte att någon
              ska kunna se genom mina ögon. Det är en tanke. Det finns olika
              synpunkter.
            </seg>
            <seg n="b520ae73">
              En annan frågeställning som jag minns att jag har diskuterat
              är: Kan jag lita på vården? Då är det viktigt att vi har ett förslag
              där man inför de här kontaktansvariga sjuksköterskorna som förbereder,
              så att man får en möjlighet att känna att man har en trygg diskussion
              kring det här. Jag vill ju att man ska kunna känna sig trygg med
              att det här inte påverkar mitt värde som patient. Det är nämligen
              en frågeställning som jag har stött på. Törs jag lita på att vården
              i ett visst läge inte ser mig mer som en organbank än som en individ
              som till varje pris ska räddas vidare med alla sina funktioner?
              Det är en svår fråga egentligen.
            </seg>
            <seg n="a53b5269">
              Sedan var det någon som nämnde körkortet. Det står i handlingarna
              att det finns ett EU-direktiv. Eftersom jag tillhör Miljöpartiet,
              som ju tycker att EU lägger sig i för mycket, vill jag bara passa
              på att påpeka att om det nu skulle vara så att det tredje körkortsdirektivet
              i EU pekar ut körkortet som ett lämpligt ställe att placera den
              här informationen tycker inte jag att EU ska peka på sådana saker.
              Den detaljnivån, hur vi vill göra med sådan information, tycker
              jag att vi faktiskt ska bestämma över själva. Akta er för det
              bara! Det ska vara en egen diskussion.
            </seg>
            <seg n="fda8154a">
              Mer än så tänkte jag egentligen inte säga, utan jag yrkar bifall
              till förslaget i betänkandet.
            </seg>
          </u>
          <note n="520aa07b">
            Överläggningen var härmed avslutad.
          </note>
          <note n="69b1909c">
            9 § Näringsliv
          </note>
          <note n="aa5ed28c">
            Föredrogs
          </note>
          <note type="speaker" n="90ee8ece">
            Anf. 185 ANNE-MARIE PÅLSSON (m):
          </note>
          <u who="Q4768099" xml:id="i-2a6519f2d756fd1d-0" n="8f553bda">
            <seg n="b3604652">
              Fru talman! Förra gången jag startade en debatt i näringsutskottet
              var jag ensam i kammaren. Nu finns det flera från kommittén, och
              det gör att debatten måste bli mycket mer spänstig än den var
              sist.
            </seg>
            <seg n="281eefb8">
              Målet för politikområdet näringsliv är att främja hållbar ekonomisk
              tillväxt och en ökad sysselsättning genom fler och växande företag.
              Så står det i betänkandet som riksdagen ska ta ställning till,
              och så stod det förra året också. Och kanske kommer det att stå
              så även nästa år.
            </seg>
            <seg n="6de3868c">
              Det är bra att regeringen formulerat en målsättning som denna,
              men frågan är hur trovärdig den är. Regeringen har många gånger
              förr sagt sig vilja värna näringslivet, ett bra företagsklimat,
              men trots mycket prat, många fagra löften och minsann en tillväxtkongress
              har inte mycket hänt. Faktum är att de svårigheter som företagarna
              möter i dag i sitt arbete är väsentligt precis lika stora som
              de var förr kanske till och med större.
            </seg>
            <seg n="bfc1bc0d">
              I förrgår röstade kammaren igenom ett förslag på att arbetsgivare
              skulle ha ett utökat ansvar för de anställdas sjukfrånvaro. Man
              tog bort den bortre parentesen och lät den 15-procentiga medfinansieringen
              kvarstå under oöverskådlig tid. Pratar man med företagare är knappast
              detta ett beslut som företagarna tycker gör deras tillvaro och
              verksamhet enklare utan snarare tvärtom. Missnöjet hos företagarna
              är mycket stort på den punkten.
            </seg>
            <seg n="45bc688d">
              Regelbördan den som regeringen har sagt sig vilja åtgärda i decennier?
              Den frågan har varit aktuell sedan 1970-talet. Hur förhåller det
              sig med den saken? Det är inte så bra. För några veckor sedan
              offentliggjordes en granskning från Riksrevisionen om Näringsdepartementets
              arbete med att förenkla regelbördan. Det var ingen nådig läsning
              som framkom där.
            </seg>
            <seg n="5e1c34ab">
              Man hade förstås lovat en hel del, men man hade inte gjort någonting.
              Riksrevisionen konstaterade i sin rapport att för lite kraft läggs
              på att förenkla befintliga regler, att det brister i kunskapen
              om var regelbördan uppstår, att man kan mäta mer regelbördor om
              man så skulle vilja och att en samlad bild av regelförenklingsarbetet
              saknas. Granskarna säger vidare att antalet lagar som under de
              senaste fem åren ändrats med regelförändring som det primära syftet
              är litet. Visserligen gjordes en ambitionshöjning 2002, men den
              var tillfällig. Var det allt man lyckades åstadkomma under 30
              års tid minus de åren när regeringsmakten i stället innehades
              av den borgerliga koalitionen?
            </seg>
            <seg n="3873c21e">
              Nu har minsann Näringsdepartementet tagit sig samman, och på
              riksdagens bord finns nu en skrivelse med ett handlingsprogram
              från regeringen med inte mindre än 291 förbättringspunkter. Ambitionsnivån
              är hög, men mot bakgrund av den tidigare saktfärdigheten är mina
              förväntningar mycket lågt ställda på detta arbete. Frågan är om
              regeringen ens har menat allvar med skrivelsen. Ingen av de presenterade
              planerna är färdiga, och alla befinner sig i olika utredningsfaser.
              Det finns därför ingen garanti för att de över huvud taget kommer
              att genomföras. Av de fem förbättringspunkter som Riksrevisionen
              föreslog i sin granskning har regeringen hörsammat bara tre. Det
              är en ganska nonchalant hållning. De andra två har man valt att
              över huvud taget inte beakta. Som vanligt blir det mycket skrik
              men lite ull.
            </seg>
            <seg n="0d75ddd4">
              Vi moderater har varit tydliga på området. Vi har krävt en bättre
              näringslivspolitik under många år, men förgäves. Vi menar att
              mycket mer skulle kunna göras. Medan vi klagar på detta möts vi
              ofta av argumentet att en internationell granskning visar att
              det svenska företagsklimatet minsann ligger som nr 2 av 20 granskade
              länder eller nr 3 eller ibland till och med nr 1. Vad klagar ni
              på? Visst kan det vara så att i vissa rangordningar ligger Sverige
              högt, men i vissa ligger Sverige lågt.
            </seg>
            <seg n="3a6e6921">
              Men det är inte den frågan som är den intressanta att granska.
              Det intressanta att ta ställning till här är följande: Är det
              svenska näringslivet så bra att det ger oss den sysselsättning
              och den välfärd som vi säger oss vilja ha? På den frågan måste
              svaret bli nej. Vi har fortfarande en stor arbetslöshet. Regeringen
              har inte lyckats få ned arbetslösheten till de nivåer man har
              önskat. Därtill finns det en dold arbetslöshet som sällan redovisas
              i statistiken. Vad gäller välfärdsutvecklingen har det sagts många
              gånger förr, men jag kan säga det en gång till med risk för att
              bli tjatig: Vi har gått från tredje plats i välfärdsligan till
              17:e. Nu har det vänt, och vi har kanske segat oss upp till 15:e
              plats. Vi kan mycket bättre.
            </seg>
            <seg n="0ac177f5">
              Det är lätt att klaga på tillväxten. Det är lätt att peka på
              en massa omständigheter som inte är bra. Frågan är då vad vi ska
              göra i stället. Det är inte så alldeles enkelt. Hur tillväxt skapas
              är nog en fråga som inte har fått och givits något bra svar.
            </seg>
            <seg n="177690d2">
              Men det är några saker vi vet. Det kan jag ta fasta på. Vi vet
              först och främst att de stora företagens dominans är bruten. Det
              är inte längre hos de stora företagen som välfärd och sysselsättning
              primärt skapas. Det är enligt den allmänna bedömningen i de små
              och medelstora företagen. Det är framför allt de som sysslar med
              tjänsteproduktion som kommer att skapa välfärden framöver. Har
              man väl insett detta kan man åtminstone utifrån detta gå vidare
              och fråga sig vad man ska göra för att underlätta för den här
              typen av företag.
            </seg>
            <seg n="59c5fd5a">
              Tror vi att tillväxt skapas av små och medelstora företag måste
              dessa ges goda förutsättningar. Så är inte fallet i dag. De små
              företagen beskattas hårdare än globalt verksamma bolag. De som
              driver småföretag omfattas inte av samma trygghetssystem som anställda
              har. De som driver småföretag tar väldigt mycket större risker
              än anställda. Personer som driver småföretag ska dessutom med
              egna medel ansvara för de anställdas väl och ve. Inte minst detta
              upplevs som oerhört betungande.
            </seg>
            <seg n="a38f9a57">
              Tror vi att tillväxt skapas genom kunskap måste kunskap belönas.
              Så är inte fallet i dag. I åtskilliga studier har man visat att
              utbildningspremien är låg. Kunskapsförmedlingen bedrivs fortfarande
              i Sverige i form av planekonomisk verksamhet. Regeringen bestämmer
              hur många som ska utbildas, var de ska utbildas, till vad de ska
              utbildas och hur mycket det ska kosta. Särskilt intresserad är
              regeringen av att utöka den tekniska utbildningen. Blir det bara
              mer teknikkunnande ökar tillväxten och välfärden. Så är det inte.
              Ska vi tro på en studie från Invest in Sweden Agency är det inte
              brist på teknologi som ger problemen i Sverige utan bristen på
              affärskompetens som ska ta vara på det tekniska kunnandet. Det
              behövs alltså mer affärskompetens.
            </seg>
            <seg n="177af08c">
              Tror vi att det är i tjänstesektorn som tillväxten skapas måste
              den ges goda förutsättningar. Så är det inte i dag. Tjänstesektorn
              har en extremt hög beskattning. Den slår igenom särskilt hårt
              när det har att göra med företag som grundar sig på humanmånkapitalet.
            </seg>
            <seg n="c8eb993c">
              Regeringen har goda ambitioner, men de omsätts inte i konkret
              handlande. Kanske kan vi få svar från den nye näringsministern
              varför så är fallet. I den moderata reservationen har vi pekat
              på en rad angelägna reformer på olika områden som vi vill genomföra
              för att vi ska kunna få till stånd ett bättre klimat för de företag
              som ska skapa välfärd för oss i framtiden.
            </seg>
            <seg n="7328bea6">
              Regeringen väljer att satsa på de statliga bolagen. I betänkandet
              finns en rad förslag till hur man ska förbättra tillvaron för
              dessa. Det trick man vill använda sig av är det särskilda kontot
              i Riksgälden. Där ska vinstgivande företag avsätta pengar som
              sedan ska användas för att hålla de mindre vinstrika företagen
              under armarna. Förebilden för detta tänkande är koncernerna, moderbolag
              och dotterbolag, och pengarna ska pytsas lite grann fram och tillbaka.
              Vi moderater motsätter oss bestämt en sådan lösning. Vi menar
              att staten över huvud taget inte ska ägna sig åt kommersiell verksamhet.
              I den mån staten ska driva företag ska det vara under alldeles
              speciella omständigheter med speciella motiveringar för detta.
            </seg>
            <seg n="17918a68">
              De statliga företagen debatterades nyligen i kammaren. Det finns
              ingen anledning att här upprepa de argument som framfördes då.
              Men mot bakgrund av de skandaler som ständigt drabbar de statliga
              företagen finns det anledning att återkomma till denna fråga.
            </seg>
            <seg n="23b41683">
              Fru talman! Tillväxt kan inte planeras fram och kan inte kommenderas
              fram. Det är ett kvitto på att de förutsättningar som gives företagare
              och företag är tillräckligt bra för att individer ska vilja ta
              på sig dessa ansträngningar och dessa risker. Det är genom att
              skapa ett sådant klimat som vi kan bryta utvecklingen i Sverige,
              eller alternativt, om man så vill, få ytterligare skjuts på denna.
              Vi har lyckats med detta förr, och vi kommer att lyckas igen bara
              vi gör rätt.
            </seg>
            <seg n="9c87170d">
              Fru talman! Med dessa ord ställer jag mig bakom samtliga moderata
              reservationer i betänkandet, men för tids vinnande nöjer jag mig
              med att yrka bifall till reservation 1 under punkt 1.
            </seg>
          </u>
          <note type="speaker" n="ae744a8a">
            Anf. 186 EVA FLYBORG (fp):
          </note>
          <u who="Q4948373" xml:id="i-d930e8b192b61e94-0" n="a4d27907">
            <seg n="a1f65d34">
              Fru talman! Först vill jag passa på att hälsa den nye näringsministern
              välkommen till den första näringspolitiska debatten här i riksdagen
              och kammaren.
            </seg>
            <seg n="a7d5007b">
              Fru talman! Thomas Östros är den femte näringsministern för min
              del sedan jag blev riksdagsledamot 1994. Det började med Heckscher
              och fortsatte med Sundström. Sedan kom Rosengren, som efterträddes
              av Pagrotsky. Och nu är det Thomas Östros som ska företräda regeringen
              i dessa viktiga frågor.
            </seg>
            <seg n="308ff4cd">
              Fem ministrar på tio år ger en genomsnittlig tid som dessa herrar
              har varit näringsministrar på två år. Med en sådan omsättning
              hinner de knappt bli varma i kläderna förrän de ska ersättas av
              någon ny. Göran Persson byter näringsministrar likt en väloljad
              svängdörr Välkommen, Adjö.
            </seg>
            <seg n="f7e06526">
              Thomas Östros kommer närmast från jobbet som utbildningsminister.
              Det kunde ha varit bra, men hans track record på den posten är
              inget som han bör skylta med i en CV om han söker jobb på den
              öppna arbetsmarknaden.
            </seg>
            <seg n="8aae7f8b">
              I november genomfördes den största utvärderingen av grundskoleelevernas
              kunskaper på tio år. Det visade sig att de hade blivit sämre i
              de flesta viktiga ämnen, inklusive läsning.
            </seg>
            <seg n="dc49866c">
              Den undersökning som presenterades i TV i morse visar att nästan
              åtta av tio yngre elever säger att det är lugnt i klassrummet
              på lektionerna bara ibland eller mer sällan.
            </seg>
            <seg n="8d4bc1ab">
              Det finns andra undersökningar, men jag behöver inte nämna dem.
            </seg>
            <seg n="75adef13">
              Nåväl: Nytt jobb och ny minister, men jag förutser tyvärr samma
              gamla politik en politik som sakta men säkert ser till att skrämma
              bort människor som vill satsa på framtiden, starta eget och bidra
              till den viktiga välfärden i Sverige.
            </seg>
            <seg n="9c82d6d0">
              Fru talman! Vi har en regering som begraver småföretagarna under
              ett berg av regler, vilket kostar svenska företag ungefär 50 miljarder
              per år. Riksdagen har vid två tillfällen under de senaste åren,
              1999 och 2002, krävt att regeringen ska höja ambitionen och öka
              takten i regelförenklingsarbetet. För ett litet tag sedan kom
              Riksrevisionens rapport om hur det går. För att uttrycka det milt,
              fru talman, så går det inte alls. Det är en svidande kritik av
              Simplexgruppen och Regeringskansliets arbete som Riksrevisionens
              rapport ger vid handen. Till Östros långa lista säger jag: Lycka
              till! Det ska bli intressant att utvärdera arbetet så småningom.
            </seg>
            <seg n="f682b7e0">
              Fru talman! Vi har dessvärre en regering som inte förstår allvaret
              i att snedvrida konkurrensen på marknaden genom såväl statliga
              som kommunala bolag. Att statliga Vasaskog nu ska ge sig in i
              turistbranschen är det senaste exemplet på en snedvriden konkurrenspolitik.
              Genom det särskilda kontot i Riksgälden åsidosätter man budgetlagen.
              Ett carte blanche för regeringen att subventionera statliga bolag
              som de vill åsidosätter dessutom riksdagens självklara rätt att
              säga sin mening om skattepengarna satsas på ett ansvarsfullt sätt
              eller ej.
            </seg>
            <seg n="0262aa6c">
              Vi har en regering som inte vill kriminalisera kartellbrott utan
              hellre inför ett slags angiverisystem med betalda tjallare i statens
              tjänst.
            </seg>
            <seg n="e4a26924">
              Vi har en regering som helt har tappat kontrollen över de statliga
              företagen. Senast i raden är skandalerna inom Systembolaget och
              Vin &amp; Sprit, SJ:s affärer, Vattenfall med mera. Bristerna och
              skandalerna är många. Vi i Folkpartiet har länge krävt en kommission
              för att se över hur de statliga företagen sköts och styrs.
            </seg>
            <seg n="07249fba">
              Vi har en regering som med sin energipolitik, eller rättare sagt
              brist på densamma, allvarligt hotar såväl miljön som konkurrenskraften
              i Sverige. Regeringen stänger av rena, säkra svenska kärnkraftverk
              av politiska skäl, och som ersättning tvingas man importera el
              producerad av smutsig olja, gas och kol. Samtliga dessa bidrar
              till miljöförstöringen på ett plågsamt uppenbart sätt och urholkar
              den svenska industrins konkurrenskraft.
            </seg>
            <seg n="7e1decb4">
              Fru talman! Sverige behöver en näringspolitik eller industripolitik
              som tar hänsyn till den verklighet som vi i dag lever i.
            </seg>
            <seg n="72038423">
              Vi behöver uppmuntra företagsamheten och entreprenörsandan så
              att de företag som lägger ned eller flyttar kan ersättas av annan
              verksamhet eller produktion. Nyföretagandet måste uppmuntras.
              Just nu ger 20 företagare om dagen helt enkelt upp.
            </seg>
            <seg n="cfa4fe14">
              Vi behöver ha en politik som underlättar att realisera patent
              och uppfinningar här i Sverige. I dag säljs de flesta utomlands
              och ger jobb och välstånd på andra håll i världen än i Sverige.
            </seg>
            <seg n="74f7ba3a">
              Vi behöver en resolut politik, som tar tag i problemet med kartellbildning.
              Karteller är en sorts stöld från oss konsumenter och borde självfallet
              kriminaliseras.
            </seg>
            <seg n="dd030528">
              Fru talman! Jag kunde räkna upp otaliga exempel på det som vi
              i Folkpartiet har föreslagit genom åren för att förbättra företagsklimatet,
              men jag nöjer mig med att hänvisa till alla de motioner vi lagt
              här i riksdagen.
            </seg>
            <seg n="86f800f7">
              Jag ska med stort intresse följa näringsminister nr 5 i hans
              nya uppdrag. Jag önskar honom innerligt lycka till, men tyvärr
              skulle jag inte satsa en endaste sekin på att han kommer att lyckas.
              För att ha en chans att lyckas behöver han dessvärre byta parti.
            </seg>
            <seg n="0dedb0a8">
              Det är uppenbart att vi behöver mycket mer än en ny näringsminister:
              Vi behöver en helt ny regering med en annan politisk agenda.
            </seg>
          </u>
          <note n="1efc7d43">
            Fru talman! Jag yrkar bifall till reservation nr 11.
          </note>
          <note type="speaker" n="c3fb65bd">
            Anf. 187 MIKAEL OSCARSSON (kd):
          </note>
          <u who="Q6030080" xml:id="i-f5c710b94c522f6f-0" n="cbe73fdb">
            <seg n="89a1d1db">
              Fru talman! Jag vill börja med att yrka bifall till reservation
              1.
            </seg>
            <seg n="3226c568">
              Först vill jag hälsa näringsminister Thomas Östros välkommen
              till ett av Sveriges viktigaste jobb. Alla som bor i Sverige är
              beroende av att näringsministern gör ett bra jobb. Landets företagare
              kommer självklart att nogsamt följa näringsministerns arbete.
              Men även alla arbetslösa, som väntar på att svenska företag ska
              börja anställa igen, är också beroende av att näringsministern
              lyckas med sitt jobb. Bara under 2004 har sysselsättningen minskat
              med ytterligare 20 000 personer, enligt uppgifter från AMS.
            </seg>
            <seg n="6223b934">
              Fru talman! Som jag ser det finns det tre stora hot mot svenskt
              näringsliv. Det första hotet är att för få personer vill vara
              företagare.
            </seg>
            <seg n="249857c8">
              Global Entrepreneurship Monitor, GEM, är en av de mest omfattande
              internationella studierna. GEM visar att endast 4 % av den vuxna
              befolkningen i Sverige är involverad i entreprenöriella aktiviteter,
              det vill säga antingen i färd med att starta nytt företag eller
              driver ett företag som är yngre än tre och ett halvt år. Motsvarande
              siffra för Finland är 6,9 % och för Norge 7,5 %. Sverige är alltså
              betydligt sämre än våra närmaste grannländer.
            </seg>
            <seg n="abcfe98f">
              Dessutom visar GEM att 12 % av befolkningen har en affärsidé
              som de verkligen tror på och skulle vilja sjösätta, men det är
              alltså bara en tredjedel av dessa som verkligen gör det. Steget
              att starta eget är alltså så stort att två tredjedelar lägger
              planerna åt sidan.
            </seg>
            <seg n="edabef69">
              Steget att starta eget måste bli mindre. Om det är regelkrångel
              som skrämmer måste regelverket bli enklare. Om det är skatter
              och avgifter som skrämmer måste skatter och avgifter bli lägre.
              Om det är otrygghet man känner måste vi göra det tryggare för
              människor att starta eget.
            </seg>
            <seg n="e2d848ff">
              Fru talman! Det andra allvarliga hotet mot vår välfärd är att
              180 000 företag står inför ägarskifte eller nedläggning när 40-talisterna
              bland företagarna nu börjar gå i pension. Man uppskattar att 45
              000 av dessa kommer att läggas ned direkt, utifrån en undersökning
              som Företagarna har gjort.
            </seg>
            <seg n="06707ab4">
              Till detta kommer att lika många kommer att läggas ned på grund
              av att man inte har råd med ägarskifte. Man uppger att detta är
              en kombination av arvs- och gåvoskatterna och 3:12-reglerna, som
              orsakar att 50 % av dessa företag kommer att försvinna. Nu försvinner
              arvs- och gåvoskatten, men det känns ändå inte tryggt. Det krävs
              fler förändringar i näringspolitiken för att fler ska tycka att
              det är mödan värt att driva familjeföretaget vidare.
            </seg>
            <seg n="090e2256">
              Det tredje hotet som jag ser är utflyttningen av företag och
              kapital från Sverige. Institutet för tillväxtpolitiska studier,
              ITPS, rapporterar att nästan en miljon människor arbetade i svenskägda
              koncerner utomlands 2001. Det var en ökning med 77 500 jämfört
              med året innan och en fördubbling jämfört med 1993. Samtidigt
              sjönk antalet anställda i Sverige i samma koncerner med 45 000
              personer till 545 000.
            </seg>
            <seg n="ed708671">
              Inget tyder på att trenden har vänt det senaste året, tvärtom.
              Exempel på företag som lagt tjänste-, IT- och forskningsjobb i
              låglöneländer är Astra Zeneca, Ericsson, SAS, Tele 2, Telia Sonera
              och Volvo. I en enkät om framtida jobbplaceringar som ITPS skickade
              ut till företagsledare bland de 400 största företagen i Sverige
              förra året framkom att hälften av alla handels- och verkstadsföretag
              planerar att öka antalet anställda i utlandet samtidigt som de
              svarar för nästan hälften av neddragningarna här hemma.
            </seg>
            <seg n="c6583bb0">
              Varför flyttas då kapital ut från Sverige? En viktig anledning
              är förmögenhetsskatten. Kristdemokraterna har länge drivit kravet
              att förmögenhetsskatten måste avskaffas. Inte ens en bråkdel av
              de 500 miljarder svenskägda kronor som Riksskatteverket tror finns
              utomlands på oredovisade konton kommer att komma tillbaka till
              Sverige så länge förmögenhetsskatten finns kvar. Dessa pengar,
              som enligt andra bedömare kan uppgå till ett tre gånger så stort
              belopp, behövs som riskkapital i vårt land.
            </seg>
            <seg n="9d614e82">
              Förra veckan meddelade den socialdemokratiske finansministern
              i Finland att man avskaffar förmögenhetsskatten. Han hävdade att
              skatten internationellt sett är relikt. I Sverige är det tvärtom.
              När finansministern kommenterade det finska tilltaget gick han
              på bevarandelinjen.
            </seg>
            <seg n="dd01cd93">
              Inom OECD har högst 7 länder av 30 fortfarande kvar förmögenhetsskatten.
              Nästan alla har lägre skattesatser än Sverige. Det har lett till
              att regeringen sett sig tvungen att skapa ett skattefrälse för
              landets rikaste svenskar som fortfarande bor kvar i Sverige. Det
              är principvidrigt att ha ett frälse som inte behandlas efter samma
              måttstock som andra skattebetalare. Den skamfläcken skulle utraderas
              samtidigt som förutsättningarna för ökad tillväxt skulle förbättras
              om Sverige följde det finska exemplet.
            </seg>
            <seg n="50bb6382">
              Fru talman! Företrädare för regeringen har varit ute i debatten
              och hävdat att kunskap är vår viktigaste konkurrensfördel. Eurostat
              mäter andelen anställda i kunskapsintensiva serviceyrken i de
              olika EU-länderna. Till dessa yrken räknas telekommunikation,
              utbildning, kultur, sjukvård, forskning och utveckling. Om man
              tittar på tillväxten i denna sektor ligger Sverige inte alls bra
              till. Den genomsnittliga jobbtillväxten inom denna sektor de senaste
              fem åren är 3,4 %. Sju EU-länder ligger bättre till än Sverige.
              I topp ligger Irland med en tillväxt på nästan 8 %. Också i Spanien,
              Italien, Luxemburg, Holland, Portugal och Finland växer den kunskapsintensiva
              servicesektorn snabbare än i Sverige. Sveriges ställning som kunskapsland
              är allvarligt hotad. Om några år har inte Sverige någon konkurrensfördel
              om den nuvarande utvecklingen fortsätter.
            </seg>
            <seg n="ce8d9350">
              Fru talman! Kristdemokraterna vill arbeta för de små företagens
              möjligheter att utvecklas i Sverige. Under alltför lång tid har
              företagare från politiskt håll betraktats som outtröttliga skatteobjekt.
              Inte sällan har attityden varit att de flesta företagare är potentiella
              skattesmitare som behöver klämmas åt genom fler och hårdare regler.
              Detta har lett till ett ständigt växande regelverk och kontrollmaskineri.
            </seg>
            <seg n="c156ca84">
              Jag vill till sist uttrycka min glädje när det gäller arbetet
              inom alliansen för Sverige. Det finns ett tydligt alternativ till
              den socialdemokratiska näringspolitiken. Socialdemokraterna har
              pratat om företagsamhet i ett antal år. Först var det Björn Rosengren
              och Mona Sahlin. Sedan pratade Leif Pagrotsky, men inget eller
              mycket lite har hänt.
            </seg>
            <seg n="2944620d">
              Fru talman! Det mullrar bland företagarna i Sverige, inte minst
              nu i samband med genomdrivandet av det företagsfientliga förslaget
              om utökat sjuklöneansvar. Förra veckan lovade s-regeringen företagarna
              bättre villkor. I går visade vänstermajoriteten vad löftena är
              värda genom att fatta ett beslut om en ny pålaga, ett kraftigt
              utökat sjuklöneansvar, som svenska företagare har kritiserat hårt
              och konsekvent.
            </seg>
            <seg n="5f7678c7">
              För Sveriges bästa kan vi hoppas att Thomas Östros är bättre
              än sina föregångare på att övertyga resten av regeringen om behovet
              av en bättre näringspolitik. Men inget tyder på att det skulle
              gå bättre nu.
            </seg>
          </u>
          <note type="speaker" n="3326ebef">
            Anf. 188 ÅSA TORSTENSSON (c):
          </note>
          <u who="Q271235" xml:id="i-fdecd8cccef582d7-0" n="b81c0d02" next="i-e588c459a1c79485-0">
            <seg n="f1e9d7a6">
              Fru talman! Jag vill också vända mig till dig, Thomas Östros,
              och hälsa dig välkommen till din nya viktiga uppgift. Vi vet att
              det är många som efterfrågar dina insatser.
            </seg>
            <seg n="48b5efe4">
              Fru talman! Näringspolitik och tillväxt är en förutsättning för
              den svenska välfärden, den välfärd som vi människor i vardagen
              efterfrågar som vård, skola och omsorg, som vi tycker ska betalas
              från vår gemensamma kassa och som vi utgår ifrån ska finnas tillgänglig
              och dessutom i alla delar av landet. För mig och Centerpartiet
              är det därför avgörande att vi nu för en debatt om förutsättningarna
              för att få fram dessa pengar, dessa resurser som behövs för att
              sjukvården, skolan och hemtjänsten ska fungera för alla människor
              utan att man har en tjock plånbok att tillgå.
            </seg>
            <seg n="c8a1a05f">
              Alla pratar om att vi ska fördela välfärden, men väldigt få pratar
              om var pengarna egentligen kommer ifrån. Det är viktigt att förstå
              att det inte bara är politiken i sig som skapar tillväxten. Det
              är alltid människan och hennes drivkrafter som står bakom det
              vi benämner tillväxt. Politiken kan dock vara ett stort hinder
              mot människors vilja att våga satsa sitt liv på en företagsidé.
            </seg>
            <seg n="8818005f">
              Fru talman! Det räcker inte att bara tänka på och förlita sig
              på de stora företagen Volvo, Saab, Ikea och Ericsson när vi ska
              bygga en stark välfärd, utan vi behöver de företag som vi tror
              ska bli stora under morgondagen. Svenska framgångar har alltid
              byggt på enskilda människors idéer och mod att förverkliga sina
              idéer. Det är människor av kött och blod som till exempel heter
              Ingvar Kamprad.
            </seg>
            <seg n="076e57df">
              Vi måste skapa bättre möjligheter för företagaren, människan
              bakom företaget, så att litet kan bli stort. Vi behöver en företagaranda
              som genomsyrar hela samhället, där eleven lär sig att anställa,
              där människor vågar förverkliga sina idéer och också tillåts att
              misslyckas. Om vi inte antar den utmaningen har vi inte möjligheten
              att bygga det solidariska samhället och fördela välfärden eftersom
              vi inte har någon tillväxt att fördela.
            </seg>
            <seg n="5b50b0bd">
              Fru talman! Centerpartiet vet att det finns många människor som
              vill dra sitt strå till stacken och verkligen vill vara delaktiga
              i samhällsbygget. Det finns många goda idéer som kan bli morgondagens
              storföretag som Ikea och Ericsson, och det finns företagare som
              vill att deras företag ska växa med fler anställda. Men i dag
              är de rädda för att straffas av oss i riksdagen och er i regeringen
              med nya lagar och krångliga regler.
            </seg>
            <seg n="8668065e">
              Fru talman! Det duger inte med en regering som ständigt misstror
              företagare, utmålar företagaren som skattesmitare och fifflare
              och ständigt utgår från en gammaldags klasskampspolitik i sitt
              agerande i företagarfrågor. Det finns en miljon människor som
              inte går till jobbet, och regeringen accepterar detta faktum,
              till synes oberörd av vad deras politik faktiskt har ställt till
              med.
            </seg>
            <seg n="9b82ccd2">
              Det duger inte med en regering som tror att tillväxt sker genom
              ökad centralisering och statlig kontroll, en regering som skapar
              nya lagar och krångligare regler, nya myndigheter med uppdrag
              att kontrollera och sitter och ser på när det dagligen försvinner
              företag ut ur Sverige. Regeringen drev så sent som i går i riksdagen
              igenom ett nytt sjuklönesystem som uppenbarligen kommer att slå
              mot människors möjlighet att få jobb och vidga de sociala klyftorna
              i Sverige och ytterligare slå undan fötterna för människor som
              vill komma ut på arbetsmarknaden.
            </seg>
            <seg n="404d6aef">
              De flesta företag tror på fortsatt tillväxt nästa år, men ändå
              kommer inte jobben. Bekymrar inte det den socialdemokratiska regeringen?
              Funderar den socialdemokratiska regeringen aldrig över vad som
              gör att företagaren inte vågar anställa?
            </seg>
            <seg n="18f7613e">
              Fru talman! Det måste formuleras en politik som uppmuntrar företagsamhet
              i tanke, ord och handling. Mitt viktigaste budskap till landets
              företagare är att Centerpartiet vill göra det enklare för dig
              som är eller vill bli företagare, och vi välkomnar dig som vill
              vara med och förverkliga dina kreativa tankar så att vi får fram
              de resurser som behövs för att ge bättre förutsättningar för sjuksköterskan,
              läraren och hemtjänstpersonalen.
            </seg>
            <seg n="d055824e">
              Fru talman! Vi vill skapa enklare regler. Det är alltför många
              byråkrater och alltför få företagare som sysslar med näringspolitik.
              En majoritet i riksdagen har gett regeringen i uppdrag att genomföra
              förändringar som förenklar livet för företagen. Men vad händer
              när regeringen frågar landets myndigheter om konkreta förenklingar?
              Hälften av myndigheterna har ju inte ens brytt sig om att ha samråd
              med näringslivet.
            </seg>
            <seg n="e7441a18">
              Med makt över resurserna följer också en politisk vilja att agera
              ansvarsfullt. Så säger den svenska handelskammaren och lovordar
              den västsvenska regionen. Därför säger jag: Det är dags att stärka
              det regionala ansvaret över tillväxtfrågorna, och det är dags
              för staten att släppa taget.
            </seg>
            <seg n="3cfca6cd">
              Vi vill sänka skatter, och vi vill reformera 3:12-reglerna. Dessa
              har utretts, och vi vet att de har skadliga effekter, framför
              allt för de små företagarna. Det är dags att göra det lönsamt
              att driva företag och att skapa ett samhälle där man till och
              med kan bli rik på sina idéer och på att vara företagare.
            </seg>
            <seg n="3ae06946">
              Fru talman! Med fler kvinnor som startar och driver företag skapar
              vi ett mer jämställt samhälle, men vi skapar också en starkare
              ekonomisk utveckling i det här landet. Därför är det dags att
              tillåta kvinnor att använda sin kompetens för att starta egna
              företag. Kvinnors kunnande är i dag till stor del instängt i den
              offentliga sektorn. Det är dags att släppa loss kvinnors kompetens.
              Konkurrensutsätt de offentliga tjänsterna och släpp fram välfärdsföretagarna!
            </seg>
            <seg n="6a417d4c">
              Fru talman! Vi har alla behov av trygghet vid sjukdom och arbetslöshet,
              men uppenbarligen gäller detta inte företagare. Centerpartiet
              anser att samma villkor ska gälla för företagare som för anställda
              i fråga om kvalifikationer och ersättning från sjukförsäkring
              och föräldraförsäkring.
            </seg>
            <seg n="dcc83403">
              Sverige har stora förutsättningar: driftiga och kunniga människor,
              natur, social trygghet och ett rikt kulturliv som har varit internationellt
              framgångsrikt. Vi har stora möjligheter. Utmaningen är nu att
              också åstadkomma en politik som släpper den kraften fri. Det krävs
              alternativ till den socialdemokratiska regeringens näringslivspolitik,
              och det formar vi under fyra partiers arbete.
            </seg>
            <seg n="c2f60dd2">
              Fru talman! Jag står bakom Centerpartiets reservationer, men
              jag yrkar bifall endast till reservation nr 1.
            </seg>
          </u>
          <note n="88b28917">
            Ajournering
          </note>
          <note n="19f062b8">
            Kammaren beslutade kl. 16.54 på förslag av andre vice talmannen
            att ajournera förhandlingarna till kl. 17.00 då votering skulle
            äga rum.
          </note>
          <u who="Q271235" xml:id="i-e588c459a1c79485-0" n="b81c0d02" prev="i-fdecd8cccef582d7-0">
            <seg n="a8b69a23">
              Återupptagna förhandlingar
            </seg>
          </u>
          <note n="8f7f58e1">
            Förhandlingarna återupptogs kl. 17.00.
          </note>
          <note n="601cb38e">
            10 § Beslut om ärenden som slutdebatterats vid dagens sammanträde
          </note>
          <note n="02b0af83">
            Punkt 11
          </note>
          <note n="952d2f96">
            Punkt 15
          </note>
          <note n="ab093d9e">
            Punkt 17
          </note>
          <note n="9c6828ea">
            Punkt 29
          </note>
          <note n="58bcb307">
            Punkt 32
          </note>
          <note n="ca821b76">
            Punkt 34
          </note>
          <note n="ad801077">
            Punkt 35
          </note>
          <note n="1b2b0f09">
            Punkt 37
          </note>
          <note n="cd51bb3d">
            Övriga punkter
          </note>
          <note n="0c508d04">
            Punkt 1
          </note>
          <note n="eac4f80e">
            Punkt 5
          </note>
          <note n="cd51bb3d">
            Övriga punkter
          </note>
          <note n="75fe5786">
            11 § (forts. från 9 §) Näringsliv (forts. NU1)
          </note>
          <note type="speaker" n="5370e41a">
            Anf. 189 MARIE GRANLUND (s):
          </note>
          <u who="Q3373324" xml:id="i-a6f0a0d881dcacf2-0" n="1831e2b3">
            <seg n="2047c3d4">
              Herr talman! Sverige är ett rikt land med stora möjligheter.
              Vi har gjort medvetna satsningar på kunskap, och de många människornas
              kreativitet och arbetslust har gjort Sverige till en ledande forsknings-
              och IT-nation med hög sysselsättning och många framgångsrika företag.
              Vår välfärd är utbyggd, och den gemensamma ekonomin är stark.
            </seg>
            <seg n="b2fcba4a">
              Men vi får inte slå oss till ro med detta. Vi måste hela tiden
              vässa våra vapen. Globaliseringen innebär just nu en enorm strukturrationalisering,
              och konkurrensen hårdnar hela tiden. Det är inget unikt fenomen
              för Sverige, utan mer eller mindre hela världen berörs av detta.
            </seg>
            <seg n="a9cf290a">
              Näringspolitiken är en viktig faktor för att främja tillväxt
              och sysselsättning, men jag skulle vilja betona att det bara är
              en . Det handlar också om en fungerande infrastruktur. Det handlar
              om forskning och utveckling. Det handlar om en fungerande lönebildning.
            </seg>
            <seg n="ab6e3e8e">
              Den svenska samhällsmodellen med både satsning på utbildning
              och social utjämning har bidragit till att Sverige växt sig starkt
              och står sig väl i den internationella konkurrensen. Regionala
              högskolor har inneburit att människor har fått en närhet till
              utbildning som gjort att alltfler har börjat studera. Generösa
              skatteregler har gjort det möjligt för det stora folkflertalet
              att ha en dator, vilket förutom att öka vårt kunnande också medverkar
              till att vår IT-industri är en av världens främsta.
            </seg>
            <seg n="17f0ec3c">
              En framstående hälso- och sjukvård som fördelas efter behov har
              inneburit en trygghet hos människorna på samma gång som den gjort
              Sverige ledande inom medicinteknik. Hårda arbetsmiljöregler har
              inneburit att människorna skyddats från många faror men också
              att Sverige blivit ledande på till exempel hörselskydd. Hårda
              miljöregler har medverkat till att vi i dag har framstående företag
              inom miljöteknik.
            </seg>
            <seg n="99ccfdd0">
              Det är självklart, för det hela hänger ihop. Tillväxten innebär
              sysselsättning och välfärd om den fördelas rätt. Och om vi tar
              vara på de många människornas kunnande och engagemang får vi också
              ökad tillväxt. När människorna känner sig trygga minskar rädslan
              för förändringar. En arbetslöshetsförsäkring gör människor mindre
              rädda om det oundvikliga verkligen inträffar. Arbetsmarknadsutbildningar
              har gjort det möjligt för människor att finna nya arbeten då de
              gamla försvinner. Det har gjort att vi har vågat driva på den
              nödvändiga omstruktureringen av näringslivet när förutsättningarna
              för det förändras. Sverige har antagligen den mest teknikvänliga
              fackföreningsrörelsen i hela världen, som hela tiden hävdat trygghet
              i förändring, inte trygghet mot förändring.
            </seg>
            <seg n="d2f27d6c">
              Herr talman! Det svenska näringsklimatet står sig väl gentemot
              andra länder i vår omvärld. Vi har starka basnäringar som papper,
              trä, stål och verkstadsproduktion men också nya områden som mobila
              IT-tjänster, bioteknik, medicin och underhållning. Som skåning
              skulle jag vilja framhålla Kiruna som ett bra exempel på hur man
              kan kombinera det gamla och det nya. Kiruna har en av världens
              största gruvor, som hela tiden förnyas. Man hittar nya malmfyndigheter.
              Samtidigt satsar man på högteknologi med rymdstationen, dit forskare
              från hela världen kommer. Sedan har vi turismen och besöksnäringen
              med ishotellet i Jukkasjärvi, som drar turister från hela världen.
              Det är ett litet Miniatyr-Sverige de gamla näringarna som hela
              tiden utvecklas och de nya.
            </seg>
            <seg n="4651d34f">
              Herr talman! Ett flertal undersökningar pekar på att näringsklimatet
              i Sverige är väldigt gott. Anledningen till att jag redovisar
              det är att borgarna alltid svartmålar situationen. EU-kommissionens
              senaste uppföljning av Lissabonstrategin visar att Sverige är
              det land som har flest topplaceringar i de olika jämförelserna.
              Sverige framhålls som ett föredöme när det gäller ekonomiska reformer,
              sysselsättning, miljö samt forskning och innovation.
            </seg>
            <seg n="5cc4abad">
              Enligt World Economic Forums Global Competitiveness Report hamnar
              Sverige i år återigen, precis som förra året, på tredje plats.
              Världsbanken, som har jämfört 145 länders företagsklimat, säger
              att Sverige hamnar på nionde plats. Det här är inte dåligt!
            </seg>
            <seg n="5d2ed76f">
              Varför håller då de borgerliga partierna hela tiden på och svartmålar
              Sverige? Ja, jag är övertygad om att det handlar om en politisk
              strategi. Man vill beskriva och göra verkligheten så mörk och
              dyster som möjligt för att kunna få gehör för sina bakåtsträvande
              förslag, som man annars inte skulle kunna få gehör för av folket
              sänkta ersättningsnivåer och försämrad trygghet på arbetsmarknaden,
              förslag som man vet att det svenska folket aldrig skulle acceptera.
            </seg>
            <seg n="21208fd3">
              Striden om bilden av Sverige är en strid om samhällets framtid,
              och den striden tänker vi socialdemokrater ta!
            </seg>
            <seg n="27a216fc">
              Herr talman! Det gäller att fortsätta att utveckla Sveriges position
              i en alltmer konkurrensutsatt värld. För att vi ska kunna behålla
              det försprång vi har behövs det mer av samarbete och förnuft,
              inte konfrontation. Den strid som Byggnadsarbetareförbundet för
              i Vaxholm är därför av fundamental betydelse. Det inte bara handlar
              om byggnadsarbetarnas lönenivåer, utan hela den svenska arbetsmarknaden
              håller på att hotas.
            </seg>
            <seg n="d9de12b1">
              Vi behöver ett konstruktivt samarbete mellan såväl arbetsgivare
              som arbetstagare. Det är så vi har växt oss starka, och det är
              så vi ska göra också i framtiden. Att konkurrera med dåliga löner
              och dålig arbetsmiljö ska inte vara Sveriges recept. Vi ska i
              stället konkurrera med kunskap och kompetens.
            </seg>
            <seg n="31619bea">
              Vi behöver nya företag. Framför allt behöver vi, som flera tidigare
              har sagt, nya småföretag. Här kan samhället bidra på olika sätt.
            </seg>
            <seg n="d49d2e54">
              Det handlar om teknikspridning. Det handlar om kompetensutveckling
              och innovationsfrämjande åtgärder. Andra saker är sunda konkurrensvillkor,
              minskad regelbörda, god tillgång till kapital, information och
              rådgivning samt ett underlättande av generationsskiften.
            </seg>
            <seg n="0029f33a">
              Jag ska här redovisa några av de åtgärder som är på gång och
              som håller på att genomföras.
            </seg>
            <seg n="d8ce50a2">
              Årets budget innehåller en innovationsstrategi med bland annat
              en satsning på riskkapital som innebär att förutsättningarna för
              såddfinansieringen radikalt kommer att förbättras. Tillgång till
              kapital i ett tidigt skede är ett centralt område och något som
              bankerna oftast inte medverkar i.
            </seg>
            <seg n="ae957597">
              Förslaget i årets budget innebär att de sju teknikbrostiftelserna,
              Industrifonden och staten bildar ett holdingbolag för innovationsfrämjande
              åtgärder. Den nya koncernen beräknas kunna finansiera såddlån
              med ca 1,8 miljarder under en tioårsperiod. Till detta kommer
              att Almis möjligheter att finansiera innovationslån kommer att
              öka.
            </seg>
            <seg n="b1456799">
              Nutek får i uppdrag att genomföra ett nationellt entreprenörsprogram
              inriktat på grund- och gymnasieskolan men också på högskolor och
              universitet.
            </seg>
            <seg n="e85f8a4e">
              För att underlätta för kvinnor och invandrare när det gäller
              deras möjligheter att starta företag utgår också nästa år ett
              stöd om sammanlagt 54 miljoner kronor för rådgivning och kompetensinsatser.
              I detta ryms också satsningar på det kooperativa företagandet.
            </seg>
            <seg n="ade305cf">
              Satsningen på miljödriven näringslivsutveckling och miljöteknikexport
              är ett annat viktigt område. Miljötekniksektorn är ett av framtidens
              tillväxtområden med en snabbt växande världsmarknad. Sverige ligger
              därför långt framme i utvecklingen.
            </seg>
            <seg n="bfe9a838">
              Svenska miljöteknikföretag exporterade varor och tjänster för
              nästan 15 miljarder under förra året och hade en tillväxt på 8,4
              %. Det här innebär en stor möjlighet för Sverige och de svenska
              företagen.
            </seg>
            <seg n="ab89dee2">
              3:12-reglerna reformeras, och satsningar görs på kredigarantiföreningar.
              För att underlätta generationsskiften avskaffas arvs- och gåvoskatterna.
              Nutek kommer också att få i uppdrag att utforma ett nationellt
              program för att klara att underlätta för ägarbyten i små företag.
            </seg>
            <seg n="053f8cf6">
              När det gäller regelförbättringar har regeringen och samarbetspartierna
              nyligen presenterat en ambitiös handlingsplan för att minska den
              administrativa bördan för småföretagen. Planen har ett brett upplägg
              som innehåller förenklingar av internationella och nationella
              regler, färre och enklare blanketter och uppgifter från företag
              samt bättre service och tillgänglighet hos myndigheterna. Vi återkommer
              till våren för att diskutera detta.
            </seg>
            <seg n="d9a47369">
              Självklart handlar det också om att slå vakt om det näringsliv
              som vi redan har. Regeringens åtgärdspaket för Trollhättan är
              ett bra exempel på hur man politiskt kan hantera en så svår situation
              och arbeta för att främja en näring, i det här fallet bilindustrin.
              Det handlar inte om direkta stöd utan om en satsning på forskning
              och utveckling, arbetsmarknadsutbildning och infrastruktur. I
              kommande forskningsproposition kommer också satsningar på olika
              delar av näringar som är fundamentala för Sveriges utveckling
              att göras.
            </seg>
            <seg n="73b384be">
              Herr talman! De nyss uppräknade satsningarna är ett axplock av
              alla åtgärder som vidtas. Detta tillsammans med den övriga ekonomiska
              politiken skapar goda förutsättningar och gör att vi kan satsa
              såväl på tillväxt som på rättvisa.
            </seg>
          </u>
          <note n="5ef6ce16">
            Med detta yrkar jag bifall till utskottets förslag i betänkandet
            och avslag på reservationerna.
          </note>
          <note type="speaker" n="34d91a0d">
            Anf. 190 LENNART BEIJER (v):
          </note>
          <u who="Q5568994" xml:id="i-331c8965ead40261-0" n="b046444b">
            <seg n="e7114bf5">
              Herr talman! Också jag vill hälsa näringsministern välkommen
              till näringsutskottets debatter. Jag kan försäkra att våra borgerliga
              kombattanter trots sina hårda ord faktiskt är ganska snälla djupt
              inuti.
            </seg>
            <seg n="ea56964f">
              Det är full fart i det svenska näringslivet. Tillväxten är stor.
              Optimismen är faktiskt också stor, även om det naturligtvis alltid
              finns problem. Sysselsättningen är högre i Sverige än i en stor
              del av övriga Europa. Men samtidigt tycker vi naturligtvis att
              arbetslösheten måste ned. Vi måste få ned arbetslösheten, som
              kostar oss så mycket i många olika delar. Det ligger ju i den
              enskildes intresse men också i samhällets intresse för att kunna
              finansiera skola, sjukvård och omsorg.
            </seg>
            <seg n="de553ff8">
              Under det senaste året och fram till i dag har produktiviteten
              i svensk industri legat på runt 10 %. Det är fantastiska siffror
              i sammanhanget. Det får till följd att vi inte har sett detta
              med nyanställningar som ett resultat av produktivitetsökningen.
              Ganska ordentligt och brett borde det vara läge för nyanställningar
              när vi kommer in på det nya året.
            </seg>
            <seg n="c21919fe">
              Om vart fjärde småföretag det kan där vara fråga om olika gränser,
              men säg småföretag i allmänhet; de är ju ganska många anställer
              en ny medarbetare skulle, vet vi, den öppna arbetslösheten antagligen
              suddas ut. Det skulle också omedelbart bli verkligt tydligt för
              oss att vi behöver ny arbetskraft, att vi måste använda också
              den arbetskraft som i dag inte finns på arbetsmarknaden.
            </seg>
            <seg n="1ce18ffa">
              Så mycket skulle det här göra. Frågan är om vi uppnår detta.
              Jag är övertygad om att mina borgerliga kamrater kommer att säga:
              Det där händer aldrig så länge ni kör mer er politik.
            </seg>
            <seg n="9241382f">
              Vi får väl se. Det är andra saker som brukar styra om man anställer
              eller inte.
            </seg>
            <seg n="bd45913c">
              Naturligtvis är det också bra om vi kan underlätta för enmans-
              och småföretag att starta upp och utveckla sin verksamhet. Antalet
              onödiga och krångliga regler ska minska. Jag är övertygad om att
              vi kommer att klara av också detta, även om det inte är så lätt
              som vi kanske trodde i början.
            </seg>
            <seg n="dd5c0210">
              Däremot finns det en rätt nyligen gjord undersökning om hur det
              ser ut beträffande småföretag och deras användning av datorer
              huruvida de har en egen e-postadress och så vidare. Man överraskas
              kanske en del när man läser att det, även om det skiljer lite
              grann över landet, nog bara är en tredjedel av våra småföretag
              som har en egen e-postadress. Har man inte en sådan blir det självfallet
              väldigt mycket krångel med fax, telefon och kontakter med myndigheter
              av olika slag. Kanske det också är en viktig del i hela det här
              arbetet att se till att man börjar använda den nya tekniken. Måhända
              är det kanske det mest effektiva sättet att minska tiden för företag
              att ha kontakt med myndigheter. Den saken skulle jag gärna vilja
              se lite mera på.
            </seg>
            <seg n="4a18fddb">
              När man läser betänkandet, herr talman, ser man att borgerligheten
              vill förändra, anpassa det vill säga sänka skatten. Jag tror inte
              att man någonstans kan säga att de borgerliga partierna vill höja
              skatter. Man vill försämra arbetsmarknadsreglerna för att underlätta
              för företagsamheten. I det här sammanhanget kan man säga att det
              är en väldigt viktig kamp som Byggnadsarbetareförbundet just nu
              driver. Det kanske inte är förvånande men ändå konstigt att borgerliga
              ledamöter eller borgerliga partier inte mer tydligt ställer upp
              för kollektivavtalen utan blandar bort sig i en massa andra resonemang.
              Varför ska inte alla företag i Sverige följa kollektivavtal? Är
              det seriöst att låta några stå utanför?
            </seg>
            <seg n="dd39a380">
              Likaså vill man, åtminstone i det här betänkandet, börja sälja
              ut Sveaskog lite undan för undan, och vi vet att man i andra avseenden
              är beredd att sälja i princip alla de statliga bolagen. Man brukar
              säga att det här är till för att öka konkurrensen. Vi har haft
              diskussionen så många gånger förut, men det finns med i betänkandet,
              och jag undrar: Hur ökar man konkurrensen när man säljer ut stora
              statliga bolag till större eller lika stora privata bolag? Hur
              ökar konkurrensen? Och varför ska man ta bort den här möjligheten
              för svenska folket att påverka utvecklingen?
            </seg>
            <seg n="20e4c678">
              Herr talman! För något år sedan beslutade riksdagen det var ett
              väldigt vist beslut vi tog den gången att tillsätta ett nationellt
              program för ökad träanvändning. Som alltid tar det en stund innan
              sådana här beslut kan få några effekter och komma i gång. Nu har
              emellertid regeringen tillsatt en samordningsman för detta, och
              allting tyder på att vi nu börjar få fart på träprogrammet. Jag
              skulle dock ändå vilja slänga med en signal till näringsministern
              att det nu är viktigt att vi ser till att det här programmet får
              de resurser som behövs så att vi kan börja matcha våra finländska
              vänner, som har kommit väldigt långt. Vi ser av den undersökning
              som kom förra veckan från Trä- och Möbelindustriförbundet att
              man faktiskt innan detta program kommer i gång räknar med att
              behöva nyanställa 6 000 människor i träindustrin. Jag undrar:
              Är dessa siffror sanna? Är det riktigt? I vanlig, enkel träindustri
              kommer arbetsgivarna att vilja ha 6 000 nya medarbetare. Det tycker
              jag är fantastiskt, och det borde vara ett positivt tecken i skyn.
            </seg>
            <seg n="5915d875">
              Herr talman! Jag vill med detta yrka bifall till förslaget i
              detta betänkande.
            </seg>
          </u>
          <note type="speaker" n="1e1b32b4">
            Anf. 191 INGEGERD SAARINEN (mp):
          </note>
          <u who="Q4976383" xml:id="i-b2cfdf6aaad850c9-0" n="6cabed44">
            <seg n="8010daa6">
              Herr talman! Näringspolitiken ska bidra till att skapa en hållbar
              utveckling med många intressanta jobb och rimlig välfärd i hela
              Sverige. För att klara det behövs det fler och växande företag
              med goda idéer och framtidstro. Då måste kompetensutvecklingen
              fungera väl så att företagen får den kompetenta arbetskraft de
              behöver och människor får kunnandet, viljan och inspirationen
              till att starta egna företag. För företagen måste teknikspridningen,
              kompetensutvecklingen och de innovationsfrämjande åtgärderna fungera
              och driva åt rätt håll. Lönsamheten för investeringar måste ligga
              på en rimlig nivå, och hinder för bra kapitalförsörjning måste
              undanröjas, särskilt för små och växande företag. Hur detta ska
              gå till och vad som krävs för det är det många som har fått i
              uppdrag att fundera över, och vi ser en del olika förslag och
              lösningar i det här betänkandet.
            </seg>
            <seg n="a4f2a33f">
              Men det som är häpnadsväckande är hanteringen av förmånsrättsförslaget.
              Vet inte regeringens ena hand vad den andra gör? Intrycket att
              kommunikationen mellan departementen saknas blir ganska starkt.
              För en kort tid sedan drev regeringen tillsammans med Vänstern
              igenom att steg två i förmånsrättsreformen ska genomföras från
              2005, mot en riksdagsmajoritet.
            </seg>
            <seg n="4259f7d0">
              I en artikel i Dagens Industri den 17 november stod det om vinnaren
              i Gaselltävlingen för Västra Götaland, Elfi Elektrofilter, att
              de har fått mycket svårare att låna pengar genom den nya förmånsrättslagen.
              Ett Gasellföretag är ett företag som utses efter några kriterier
              och får betraktas som ett kvalitetsföretag och ett föredöme. Bland
              annat ska ett Gasellföretag ha en omsättning över 10 miljoner
              kronor, ha minst tio anställda, ha ökat omsättningen kontinuerligt
              under de senaste tre åren, ha ett positivt resultat för de senaste
              fyra åren och ha sunda finanser. Trots detta säger ägaren Jan-Olov
              Wallin att det har blivit mycket svårare att låna pengar med den
              nya förmånsrättslagen. Alternativet att ta stöd av ett investmentbolag
              innebär att familjen måste avhända sig en del av företaget, och
              det är inte så trevligt.
            </seg>
            <seg n="6f5614fb">
              Det här borde oroa näringsministern och justitieministern när
              man nu vill sätta kraft bakom det stora steget, steg två, som
              innebär att hundratusentals företag får nya, retroaktiva villkor
              för att försöka klara sin finansiering. Många är vardagsföretag
              som inte är så framgångsrika och attraktiva som vinnaren i Gaselltävlingen
              men som ändå sysselsätter väldigt många människor och har en,
              i varje fall före steg två, lönsamhet som gör att de överlever.
              För dessa företag finns inga alternativ som till exempel Finnvera
              i Finland, utan här ska experimentet först genomföras, och sedan
              ska alternativa resurser eventuellt sättas in. Ingreppet i kreditförsörjningen
              till småföretagen är ju enormt. Det kan handla om 50 miljarder
              som plockas bort i säkerhetsmassa för befintliga krediter. Det
              är omänskligt för småföretagarna, och det är riskabelt för vårt
              land. Steg två borde stoppas omedelbart och en konsekvensanalys
              upprättas för att minimera riskerna och maximera möjligheterna
              att det kommer något gott ur reformen.
            </seg>
            <seg n="53d8646e">
              Enbart i de fyra nordligaste länen försvinner kreditsäkerhet
              för ca 5 miljarder. Tänk vilket stort belopp som kommer att skada
              väldigt många familjeföretag, i många fall skador som inte går
              att reparera. Var finns samhällsnyttan i denna reform? Borde vi
              inte uppmuntra företagande och samhällsbyggande i stället för
              att rasera det?
            </seg>
            <seg n="e18fbc7b">
              Och som sagt: Regeringen drev igenom det här mot en riksdagsmajoritet.
              Hur man tricksade för att få fram beslutet berättade jag i den
              regionalpolitiska debatten för en vecka sedan. Varför tog man
              inte vara på möjligheten att uppskjuta del två och utvärdera reformen
              gentemot de små företagen? Det gjorde inte utredningen som föregick
              propositionen, och det har inte gjorts sedan heller.
            </seg>
            <seg n="0601a49c">
              Ett annat bekymmer är IUC, som har varit duktiga på att utveckla
              företag i samarbete med olika parter. Det var ett lyckosamt koncept
              för samverkande företag som har gjort god nytta, men som stryps
              av bristande medelstilldelning.
            </seg>
            <seg n="442ed29c">
              Ett grepp som tas för den förkommersiella finansieringen, såddfinansieringen,
              blir nu som ett resultat av Claes de Neergaards rapport att teknikbrostiftelserna
              omorganiseras i regionala bolag, och det bildas en koncern för
              finansiering i tidiga skeden. Det bildas en ny fond för tidigt
              ägarkapital. Almi ska fortsätta med innovationsfrämjande verksamhet
              när det gäller produkter från enskilda uppfinnare med lägre kapitalbehov.
              Den nya koncernen föreslås vara mer inriktad på innovationer som
              kommer från näringslivet än vad som var fallet i tidigare system,
              och den ska ha ett utökat samarbete med Almi. Almi har ju fått
              mer resurser för att klara det här.
            </seg>
            <seg n="0165b442">
              Det visar behovet av ett omtänk. Resultatet av att Sverige har
              jättemycket forskning inriktad på universitetsforskning är att
              de här förändringarna behövs. När det blir problem med att kommersialisera
              och få ut nya idéer som förbättrar både produkter och miljö så
              inrättar man tredje uppgiften. Den ligger inte i fokus för universiteten.
              De har inte betalt för det. Forskarna har ingen credit för det
              jobbet.
            </seg>
            <seg n="ed66585c">
              Andra länder lägger en stor del av kommersialiseringen på industriforskningsinstituten
              och låter dem syssla med det de är bra på. Sverige mer eller mindre
              svälter ut dem och lägger kommersialiseringen på universiteten,
              som egentligen borde få syssla med fri forskning och inte i huvudsak
              med kommersialisering. Men det blir alltmer av det för universiteten
              nu. Jag funderar på om vi inte här ser en orsak till att vi får
              så lite ut av våra stora forskningsresurser. Jag tror att Sverige
              går över ån efter vatten när det gäller forskning och kommersialisering.
              Vattnet spills ut, medan man går över ån. Sedan står man där och
              frågar sig varför det är så lite vatten kvar i hämtaren och varför
              vi får så lite produkter och jobb av vår stora forskning.
            </seg>
            <seg n="7947b7d8">
              Miljödriven affärsutveckling har Marie berättat en del om. Det
              är en väldigt viktig satsning, som Miljöpartiet har varit aktivt
              med att driva igenom. Vi hoppas mycket på det. Det är precis som
              Marie säger, att de stora möjligheterna framöver ligger på en
              bra miljödriven affärsutveckling.
            </seg>
            <seg n="e4bbfadc">
              Vi har också jobbat mycket hårt med regelförenkling för företagen.
              Det här var någonting som Miljöpartiet drev igenom tillsammans
              med borgarna, och sedan har vi jobbat med det tillsammans med
              Socialdemokraterna och Vänstern i departementet. Nu finns det
              alltså, som jag ser det, en stark vilja till att se till att det
              här ska bli bra. Det är ett väldigt ambitiöst grepp man tar. Vi
              har tillsammans uttryckt att vi ska bli bland de bästa länderna
              när det gäller regelförenkling, och vi har de högsta ambitionerna.
              Det här startas redan nu. Trots att alla mätningar inte är klara
              kommer målen gälla från 2004. Då är det ingen risk för att myndigheter
              sackar efter därför att de inte vill göra för många förändringar
              innan målet börjar gälla. Det är någonting som vi har varit lite
              rädda för. Men målet börjar gälla innan själva strukturen är klar.
            </seg>
            <seg n="780a50bc">
              Vi tycker också att det är viktigt att stödja ungdomars företagsamhet
              genom åtgärder och program i skolan. Det är viktigt att stödja
              invandrares och kvinnors företagande. Det gör vi genom en summa
              pengar. Naturligtvis är det viktigt att förändra strukturer för
              att främja kvinnors och invandrares företagande. Förändring av
              strukturer är viktigare än nålpengar.
            </seg>
            <seg n="be39d109">
              I det här sammanhanget vill jag ändå trycka på att Nutek måste
              bli bättre på jämställdhet. På Nutek ägnar man sig åt det som
              brukar benämnas add women and stir , det vill säga att man satsar
              på planer och program, och när man är färdig med det frågar man
              sig hur man ska hantera jämställdheten på ett vettigt sätt. Så
              går det inte att jobba om man ska ha framgång med jämställdhetsfrågorna.
              Man måste utbilda sin personal, och särskilt cheferna, på ett
              mycket seriöst sätt så att de förstår hur man ska jobba med jämställdheten.
            </seg>
          </u>
          <note type="speaker" n="e113adaf">
            Anf. 192 Näringsminister THOMAS ÖSTROS (s):
          </note>
          <u who="Q3297193" xml:id="i-6ab2028c5d97e0d0-23" n="4b156b80">
            <seg n="5e1430b7">
              Herr talman! Får jag börja med att tacka för de varma välkomstorden
              och lyckönskningarna. Det kändes gott att höra. Men jag måste
              säga när jag lyssnar på de fyra representanterna för högeralliansen,
              som nu alla står upp för att hylla ytterligare, att jag aldrig
              förut hört en sådan samling dysterkvistar, trots att ni nu skrattar,
              beskriva svensk ekonomi.
            </seg>
            <seg n="a0e58b22">
              I går kom Statistiska centralbyrån med, inte en ny prognos, utan
              utfallet i svensk ekonomi under tredje kvartalet. Där bedömer
              man att svensk ekonomi vuxit med 3,9 % en BNP-utveckling på nästan
              4 % det senaste året. Samtidigt står representanter för de fyra
              borgerliga partierna och beskriver svensk ekonomi som om vi skulle
              vara i en situation av fritt fall och minskande BNP. Det finns
              nästan inget annat land i Europa som når upp till 4-procentsnivån
              i BNP:s ökningstakt. Ni måste nog slipa argumentationen om ni
              ska få det här att bita. Vi har lämnat den internationella lågkonjunkturen
              och är på väg in i en stark uppgång.
            </seg>
            <seg n="82fab193">
              Sysselsättningen har ännu inte tagit fart. Det har att göra med
              att svensk ekonomi samtidigt har gått igenom en mycket stark produktivitetsutveckling.
              Är någon av er emot denna utveckling? Vi har haft en ökning av
              produktiviteten i industrin under den senaste tioårsperioden på
              60 %. Är det någon som tror att man kan möta globaliseringen och
              hårdare konkurrens på annat sätt än att jobba effektivare, klokare,
              med ett större kunskapsinnehåll och med en förbättrad produktivitet?
              Därför ser vi den uppgången först i och med att industriproduktionen
              ökar.
            </seg>
            <seg n="1c5555a6">
              Exporten har ökat mycket kraftigt. I år har vi en bytesbalans
              på plus 160 miljarder kronor enligt prognoserna. Vi ser i SCB:s
              senaste undersökning att nu kommer också investeringarna, såsom
              det gör när konjunkturen vänder. Först använder man sig av befintlig
              arbetskraft, befintliga maskiner och befintlig investeringskapacitet.
              Sedan kommer investeringarna. Nu kommer de första tecknen på detta.
            </seg>
            <seg n="dffe5e01">
              Jag kommer inte att vara nöjd förrän vi ser en stark sysselsättningsutveckling.
              Det är det som är avgörande för samhällsutvecklingen. Men vi har
              ett mycket starkt år i svensk ekonomi detta år. Då kan man inte
              stå i talarstolen och beskriva svenskt näringsliv som nästintill
              förslappat, gammalmodigt som inte kan sälja, inte duger till i
              internationell konkurrens, för så är inte fallet.
            </seg>
            <seg n="6b2d237a">
              Det är utfall.
            </seg>
            <seg n="ded4fb85">
              Hur ser det då ut för möjligheterna framöver? Det är det som
              måste vara det centrala i en framåtsyftande näringspolitik. Ja,
              grundförutsättningarna är goda.
            </seg>
            <seg n="4cee4099">
              Vi har hört talare för regeringen och samarbetspartierna tala
              om internationella utvärderingar som pekar ut de nordiska länderna
              som havande mycket goda förutsättningar för att skapa ekonomisk
              tillväxt också på lång sikt. World Economic Forum rankar Sverige
              nr 3 i världen både vad gäller företagens konkurrenskraft och
              vad gäller långsiktiga tillväxtförutsättningar.
            </seg>
            <seg n="44a4be4e">
              Den europeiska unionen har försökt se på vilket land som har
              högst innovationskraft. Det borde vara en central fråga i den
              här diskussionen också. Där ligger mycket av Sveriges framtid
              innovationskraft och innovationsmöjligheterna. Då rankar man Sverige
              nummer ett i Europeiska unionen.
            </seg>
            <seg n="c30ecb52">
              OECD har försökt titta på hur det ser ut med andelen kunskapsintensiva
              arbeten i vår ekonomi. Det har en koppling till den uppgift som
              jag arbetat med under många år, utbildnings- och forskningspolitiken.
              Man säger att andelen av den svenska arbetskraften som finns i
              kunskapsintensiva arbeten ligger högst i världen. Vi har haft
              en tioårsperiod med god ekonomisk utveckling jämfört med de flesta
              andra, men det räcker inte med att titta tillbaka på den perioden.
              Det gäller att använda de här förutsättningarna och omsätta dem
              i ökad sysselsättning och ökad välfärd.
            </seg>
            <seg n="0b9f4c09">
              En sak man inte får glömma i de här diskussionerna är att Sverige
              är ett av världens mest internationaliserade länder. 45 % av vår
              produktion går på export, en stor förändring under de senaste
              tioårsperioden. Vi låg på drygt 30 % för tio år sedan, i dag på
              45 %.
            </seg>
            <seg n="445f873d">
              Det leder mig till en väldigt viktig slutsats. Vi är ett land
              som är framgångsrikt på exportmarknaderna, vi är beroende av öppenhet
              och frihandel. Vi är också ett land som naturligtvis påverkas
              oerhört snabbt av internationell konjunktur och internationell
              handel. Är man så framgångsrik i att exportera blir man också
              utsatt för ett mycket starkt konkurrenstryck. Vi kräver att vi
              är ett land som hela tiden orkar att strukturomvandla och hela
              tiden orkar gå vidare i ny produktion med högre kunskapsinnehåll
              och högre produktivitet.
            </seg>
            <seg n="dd8acd82">
              Sverige är ett land som av tradition är öppet för detta. Vi har
              en befolkning som accepterar och bejakar förändringen. Vi har
              en fackföreningsrörelse som gör likaså.
            </seg>
            <seg n="7d1a5efa">
              Högeralliansen är på väg att formulera en politik som riskerar
              att dra undan det folkliga stödet för öppenhet, strukturomvandling
              och ständig förnyelse. Man bör tänka efter minst ett par gånger
              innan man driver det som en framtida politik.
            </seg>
            <seg n="90dd2f19">
              Vad har vi framför oss när det gäller trygghetssystemen? Vi har
              det ledande partiet, Moderaterna, som driver mycket kraftigt sänkta
              ersättningsnivåer i socialförsäkringarna. Samtidigt driver man
              mycket tuffa villkor när det gäller arbetslöshetsförsäkringen.
              På det viset vill man både skapa ökat tryck på enskilda individer
              och sänka löneläget för de mest utsatta på arbetsmarknaden på
              ett mycket effektivt sätt.
            </seg>
            <seg n="a644e9b6">
              Ni har inte bara formellt lämnat en del av era tidigare förslag.
              Ni har utvecklat nya förslag för att starkare sätta press på de
              löntagare som har lägst löner och minst förankring på arbetsmarknaden.
              Det kommer att bli konsekvensen av sänkta ersättningsnivåer och
              hårdare tillämpning av arbetslöshetsförsäkringen.
            </seg>
            <seg n="2f54c176">
              Vad tror ni att det kommer att få för resultat? Kommer människor
              att ställa upp på att vara en öppen ekonomi, redo till omvandling
              bara man känner att man får stöd och hjälp under den omvandlingen?
              När man känner att hjälpen och stödet inte längre finns där kommer
              man att motsätta sig att delta i att vara öppen för förändring.
            </seg>
            <seg n="3a9faa0a">
              Vi ser redan i dag protektionistiska diskussioner och tendenser
              runt om i världen i USA och i delar av Europa. Den typen av politik
              kommer att stärka en sådan opinion väldigt kraftigt också i Sverige.
              Att försöka säga nej till globaliseringen för att man inte får
              trygghet i förändringen är vad ni erbjuder i högeralliansen. Det
              kommer att minska dynamik, flexibilitet och förändringsvilja i
              svensk ekonomi.
            </seg>
            <seg n="5126c36f">
              Vi lever i en tid av globalisering med ständigt ökande konkurrens.
              Kina, Indien, östra Europa, Sydafrika och Brasilien alltfler länder
              deltar i öppen internationell handel. Vi är ett av de mest framgångsrika
              länderna i det utbyte som finns inom världshandeln. Det måste
              vi vara rädda om. Vi måste också se till att det finns en trygghet
              för människor i förändringen, annars kommer man inte att ställa
              upp på detta.
            </seg>
            <seg n="209a1bc6">
              En av de viktiga långsiktiga tillväxtfrågorna är den diskussion
              vi har framför oss när det gäller världshandeln. Doharundan går
              in i ett nytt skede. I Hongkong är det möte i december om precis
              ett år där världens länder, medlemmar i WTO, ska bestämma sig
              för hur man ska ha det med regleringen av handeln de kommande
              åren. Kan vi utöka möjligheten till friare världshandel, inte
              minst för tredje världen och därmed för ett land som Sverige,
              med nästan hälften av BNP på export och skapa goda nya tillväxtförutsättningar?
            </seg>
            <seg n="6fdfe457">
              Sverige ska driva på för ökad öppenhet och för liberalisering
              av världshandeln. Då ska man också se till att man har en miljö
              i Sverige som hjälper till och stöttar i den förändringen.
            </seg>
            <seg n="1190b1fc">
              Näringspolitiken är naturligtvis oerhört viktig för vår tillväxt.
              Jag vill peka ut fyra områden som jag ser som centrala under den
              kommande perioden.
            </seg>
            <seg n="56a55eeb">
              För det första ska Sverige konkurrera med kunskap, inte med låga
              löner. Då spelar utbildnings- och forskningspolitiken en mycket
              stor roll. Det vi har gjort inom högskolans område är kanske en
              av de viktigaste näringspolitiska insatserna. Vi har kraftigt
              byggt ut högre utbildning med minst en stark högskola i varje
              region, under ständig batalj med borgerligheten som har sagt nej
              till den utbyggnaden.
            </seg>
            <seg n="9fcce8c5">
              Efter årsskiftet lägger regeringen fram sin forskningspolitiska
              proposition. Den är också väldigt viktig för vår långsiktiga konkurrenskraft
              och för en utveckling av näringspolitiken. Där har vi möjlighet
              att utveckla det vi nu gör med fordonsindustrin: ett handslag
              med näringslivet och gemensamma forskningsinsatser. Staten satsar
              stora resurser och näringslivet satsar lika stora resurser. Tillsammans
              omsätter vi det i nya forskare med frågeställningar hämtade från
              näringslivets verklighet, och därmed större möjligheter att bidra
              till näringslivets utveckling.
            </seg>
            <seg n="822c58ad">
              Vad säger högeralliansen Folkpartiet i detta fall? De svarar
              med att dra ned Vinovas forsknings- och utvecklingsresurser med
              300 miljoner kronor. Det är nästan en tredjedel av budgeten. Det
              blir inga handslag med näringslivet med den typen av politik.
              Det blir heller inga nya forskare av intresse för näringslivet.
            </seg>
            <seg n="3052ed72">
              För det andra ska vi stimulera småföretagsamheten och entreprenörskapet.
              Vi behöver fler företagare. Det är självklart att mycket av den
              nya sysselsättningen, som kommer inte minst i privat tjänstesektor,
              är mycket nära industrins utveckling. Den tjänstesektorn kommer
              att bäras av små och medelstora företag.
            </seg>
            <seg n="801f2cb8">
              Förra veckan presenterade vi handlingsplanen med nästan 300 konkreta
              förslag för att förbättra regelverk, förenkla vardagen och förbättra
              servicen till företagare. Det är ett bra handlingsprogram som
              vi kommer att kunna arbeta med under perioden framöver. Det är
              konkret och inriktat på att realisera bättre förutsättningar.
            </seg>
            <seg n="d8072950">
              Det handlar också om attityder. På regeringssammanträdet i dag
              fattade regeringen beslut om att ge Nutek i uppdrag att bidra
              med ett entreprenörskapsprogram i skolan och högskolan med 45
              miljoner nästa år och likartade summor 2006 och 2007. Det är en
              stor satsning för att vara med och stötta förändring i attityder
              och väcka tanken på entreprenörskap. Det är viktigt för ungdomar
              och viktigt på högskolan, där vi samtidigt jobbar mycket med innovationssystemen.
            </seg>
            <seg n="f3ee49d7">
              Framöver ger vi Nutek i uppdrag att arbeta med att sprida erfarenheter
              om generationsskifte, planering inför generationsskifte, arbete
              inför generationsskifte i småföretagarnas vardag. Det är en oerhört
              viktig fråga med en allt äldre småföretagargrupp som behöver arbeta
              aktivt med sitt generationsskifte.
            </seg>
            <seg n="1647fc87">
              Arvs- och gåvoskattens avskaffande spelar naturligtvis en väldigt
              viktig roll. Det är en radikal reform vid årsskiftet som i ett
              slag förenklar generationsskiftet. Tillsammans med det programmet
              kan man sätta i gång ett intressant arbete.
            </seg>
            <seg n="21a152dd">
              För det tredje handlar det om tillgången på riskvilligt kapital
              i det tidiga skedet. Marknaden sköter riskvilligt kapital i den
              stora kedjan av företagsamhet, men man har svårt att komma in
              i det tidiga skedet. Riskerna är så stora och kunskapen kan vara
              låg om man verkligen kan realisera den idé som kanske kommer från
              forskning eller högteknologisk verksamhet och om den verkligen
              kommer att bära på marknaden.
            </seg>
            <seg n="36baf361">
              Inom kort etablerar vi en ny statlig struktur, en nationell struktur,
              en teknikbrokoncern som kommer att jobba tätt intill innovationer
              inom forskning och utveckling för att realisera det i företagsamhet.
              Det är naturligtvis en väldigt viktig och central åtgärd. Vi skapar
              en nationell struktur som kommer att stötta högskolors och universitets
              verksamhet med att bli bättre på att kommersialisera forskningsresultat.
            </seg>
            <seg n="86b57764">
              Där har vi mycket av framtidens företagsamhet inom medicin, bioteknik,
              informationsteknologi och nanoteknologi. Flera av de områdena
              vet vi kommer att innehålla mycket intressant utveckling för varor
              och tjänster för svensk marknad och för export.
            </seg>
            <seg n="39c83fff">
              För det fjärde måste vi bli bättre på att se till att våra små
              och medelstora företag tidigt kommer ut på exportmarknaderna.
              Det är naturligtvis viktigt att se till att stötta det lilla företaget
              som självt inte har möjlighet att alltid ha kunskapen och kompetensen,
              men som med rätt stöttning får tillgång till de växande internationella
              marknaderna. Det gäller inte minst i Östersjöregionen men också
              på de nya marknader som nu växer så det knakar i Asien och i Latinamerika.
            </seg>
            <seg n="5b67c507">
              Vi gör nu insatser med 75 miljoner kronor till exportfrämjande
              åtgärder. Exportrådet får nya insatser och regeringen får möjlighet
              att stötta särskilda branscher för att de ska kunna gå ut på exportmarknaderna.
              Det spelar naturligtvis stor roll. Det säger Kristdemokraterna
              nej till. Man vill inte satsa på samma sätt på exportfrämjande.
              Man tror att det lilla företaget klarar det självt. Är det en
              klok investering för framtiden?
            </seg>
            <seg n="9fe252e7">
              Alla de här områdena kommer att kräva väldigt mycket samverkan.
              Jag skulle önska att det fanns möjlighet till politisk samverkan,
              men debatten i dag är snarare en litania av eländesbeskrivningar.
              Det kommer att kräva samverkan med företagsamheten, samverkan
              mellan region och nationell nivå, samverkan mellan kommuner och
              företag och mellan stat och företag för att ge så goda villkor
              som möjligt med respekt för att det är i de små och medelstora
              företagen vi kommer att se sysselsättningsökningen framöver.
            </seg>
            <seg n="2c3b04e0">
              Sverige har goda förutsättningar, och det återstår mycket att
              göra för att se till att vi behåller platsen längst fram. Det
              tror jag att vi har förutsättningar att klara.
            </seg>
          </u>
          <note type="speaker" n="98e41a65">
            Anf. 193 EVA FLYBORG (fp) replik:
          </note>
          <u who="Q4948373" xml:id="i-d930e8b192b61e94-1" n="a4d27907">
            <seg n="094285ad">
              Herr talman! Det var en hel del utbildningspolitik och sedan
              lite vackra ord, som vanligt, från näringsminister nr 5, Thomas
              Östros, som jag har äran att debattera med.
            </seg>
            <seg n="6c17954e">
              Jag är inte så förvånad över att Thomas Östros målar situationen
              för företagarna i rosenrött. Han tycker ju att det mesta i skolan
              är bra, samtidigt som man i november genomförde den största utvärderingen
              av grundskoleelevernas kunskaper på tio år och det visade sig
              att de blivit sämre i de flesta viktiga ämnen, inklusive läsning.
              Vi får väl se vad vi kan vänta oss här i framtiden. Inte blir
              det väl särskilt mycket, förstås.
            </seg>
            <seg n="75153836">
              Som vanligt var det alltså fina ord, men tomma, från representanten
              för vänsterkartellen, eller hur vi nu ska uttrycka oss.
            </seg>
            <seg n="66ddf8f0">
              Jag har dock en fråga till Thomas Östros, för att bli något mer
              konkret. I det betänkande vi behandlar i dag pratar vi bland annat
              om Sveaskog. Jag ber om ursäkt ifall jag sade Vasaskog i mitt
              anförande tidigare. Jag vill korrigera det själv. Jag undrar lite
              om detta med att Sveaskog ska ge sig in på den privata marknaden
              och dessutom bli ett lite mer turistorienterat företag. Ser inte
              näringsministern några problem med att Sveaskog nu ska konkurrera
              ut privata turistföretag? Ligger det i linje med hur regeringen
              fortsättningsvis kommer att göra med de statliga bolagen, det
              vill säga att alltmer konkurrera ut privata initiativ?
            </seg>
          </u>
          <note type="speaker" n="9033ef06">
            Anf. 194 Näringsminister THOMAS ÖSTROS (s) replik:
          </note>
          <u who="Q3297193" xml:id="i-6ab2028c5d97e0d0-24" n="4b156b80">
            <seg n="66263066">
              Herr talman! Jag tackar för klargörandet att det var Sveaskog
              det handlade om. Annars hade jag blivit tvungen att kolla igenom
              statens innehav för att hitta Vasaskog.
            </seg>
            <seg n="260551b0">
              Det är klart att inte Sveaskog ska konkurrera ut privata turistföretag.
              Det handlar om att Sveaskog ska vara ett företag som kan upprätthålla
              de fantastiskt fina tillgångar som finns inom Sveaskog i form
              av markerna till lokala entreprenörer som ska jobba med turism.
              Det är alltså precis tvärtom: Vi ger ett uppdrag till Sveaskog
              att vara aktivt i att bidra till naturturismen och därmed till
              lokala entreprenörers möjligheter att driva denna naturturism.
            </seg>
            <seg n="4e5dbcba">
              Eva Flyborg väljer att totalt ducka för en sådan viktig fråga
              som forskning i samarbete mellan stat och näringsliv. Jag tror
              att det är väldigt viktigt att vi kan göra handslag tillsammans
              för att utveckla forskning inriktad mot näringslivets behov. Jag
              uppfattar det också som en mycket stark åsikt i den medicinska
              industrin i Sverige, i fordonsindustrin, i pappersindustrin, i
              de små bioteknikbolagen och på informationsteknikens område att
              man skulle vilja se mer av sådan samverkan.
            </seg>
            <seg n="e2315b15">
              Därför har vi byggt upp Vinnova, en mycket kompetent myndighet
              under Näringsdepartementet, som utbildningsminister Leif Pagrotsky
              hanterar men som vi samverkar om. Den har till uppgift att just
              jobba med dessa handslag, en av de viktiga framtidsfrågor som
              alla moderna länder ägnar sig åt. Detta rycker Folkpartiet undan
              mattan för. Jag är inte särskilt imponerad.
            </seg>
            <seg n="d4796c44">
              När vi nu ser en så stark ekonomisk utveckling, hur förklarar
              Eva Flyborg detta? Vi har 3,9 % BNP-ökning. Allt är eländigt,
              näringslivet är i dåligt skick, vi har ingen som helst näringspolitik,
              ingenting fungerar och sedan har vi kanske den starkaste tillväxten
              i Europa. Hur går det till?
            </seg>
          </u>
          <note type="speaker" n="2d2534f0">
            Anf. 195 EVA FLYBORG (fp) replik:
          </note>
          <u who="Q4948373" xml:id="i-d930e8b192b61e94-2" n="a4d27907">
            <seg n="831d0702">
              Herr talman! Den där beskrivningen att allt är dåligt i svenskt
              näringsliv får näringsministern helt och hållet själv stå för.
              Detta har jag aldrig sagt. Jag har däremot kritiserat regeringens
              näringspolitik, eller rättare sagt brist på näringspolitik.
            </seg>
            <seg n="7cdf40c1">
              Att vi har ett mindre anslag på Vinnova är inte alls konstigt.
              Vi ger dessutom mer pengar till universitetsforskningen, den fria
              forskningen, därför att vi tycker att pengarna gör bättre nytta
              där. Där lägger vi ½ miljard extra i stället. Det kanske näringsministern
              kan skriva upp till nästa debatt, så slipper vi prata om det.
            </seg>
            <seg n="7c3e8af2">
              En annan sak som är väldigt intressant är det här med karteller.
              Vi har från Folkpartiets sida tillsammans med våra borgerliga
              kamrater och flera andra föreslagit att vi ska kriminalisera karteller.
              Detta är regeringen emot. Jag förstår uppriktigt sagt inte varför.
            </seg>
            <seg n="9bab526c">
              Vi har ett Konkurrensverk som i flera år har klagat över att
              man inte får ut de bötessummor som man skulle vilja ha. De låga
              bötessummor vi har här i Sverige avskräcker nämligen inte ett
              enda dugg, Thomas Östros. Det är snarare så att man räknar med
              lite smisk på fingrarna, det vill säga en liten bötessumma, när
              man gör olika satsningar och annat. Så dålig är den svenska kartellagstiftningen!
            </seg>
            <seg n="6e503914">
              Kartellsamarbete är stöld från oss konsumenter, och därför borde
              det vara kriminaliserat. Varför vill i stället näringsministern
              och hans regering ha ett angiverisystem med betalda tjallare i
              statlig tjänst? Är det verkligen en bättre väg att gå för svenskt
              näringsliv?
            </seg>
          </u>
          <note type="speaker" n="52cc2cc1">
            Anf. 196 Näringsminister THOMAS ÖSTROS (s) replik:
          </note>
          <u who="Q3297193" xml:id="i-6ab2028c5d97e0d0-25" n="4b156b80">
            <seg n="f1f1154e">
              Herr talman! Nu kommer snart ett betänkande som ser över lagstiftningen
              på området. Vi får återkomma till detta när jag har tittat på
              de förslag som där finns och fått höra synpunkterna från viktiga
              aktörer i samhället.
            </seg>
            <seg n="041ac0b5">
              Jag noterar att jag inget svar får på hur det kan komma sig att
              vi har 3,9 % ekonomisk tillväxt trots att allting verkar vara
              eländigt, enligt Eva Flyborg.
            </seg>
            <seg n="42c04bff">
              Det andra är att du bara så där viftar undan behovsmotiverad
              forskning och samverkan med näringslivet när resten av världen
              ser detta som en strategisk del i en modern näringspolitik.
            </seg>
            <seg n="1b504b0c">
              Låt mig påpeka att Eva Flyborgs egen hemregion med stark fordonsindustri
              har mycket starka önskemål om den typen av gemensamma insatser.
              Låt mig påpeka att de pengarna kommer från Vinnovas budget. Drar
              du ned med 300 miljoner och säger att det ska universiteten få
              till fri forskning vilket jag i och för sig tycker är roligt dräper
              du ju den behovsrelaterade forskningen. Du dräper också det handslag
              vi nyss gjort med näringslivet. Förklara det för Volvo, Saab och
              underleverantörerna hemma i din region! Jag tycker att det är
              dålig näringspolitik.
            </seg>
          </u>
          <note type="speaker" n="a7a4a760">
            Anf. 197 ANNE-MARIE PÅLSSON (m) replik:
          </note>
          <u who="Q4768099" xml:id="i-2a6519f2d756fd1d-1" n="8f553bda">
            <seg n="87644c5e">
              Herr talman! Jag får börja med att hälsa Thomas Östros välkommen
              till näringsutskottet som näringsminister. Det glömde jag i mitt
              första anförande. Möjligtvis kan det ha berott på att näringsministern
              var något sen, men det hade nog inte hjälpt även om Thomas Östros
              hade kommit i tid. Jag hade nog missat det ändå. Men hur som haver,
              välkommen hit!
            </seg>
            <seg n="1e30afcc">
              Du märker att vi har det ganska kul i det här utskottet. Vi skrattar
              då och då.
            </seg>
            <seg n="a398df6f">
              Dock skulle jag vilja inleda själva repliken med en liten uppmaning
              om att vara lite noggrannare med hygienen. Det verkar vara någonting
              i öronen som inte fungerar. Vi har blivit beskyllda för att ha
              målat Sverige i svarta och dystra färger. Det tycker jag inte
              alls att vi har gjort, inte någon av oss. Tvärtom tog vi upp precis
              de saker som näringsministern sedan tog upp i sitt anförande,
              det vill säga hur vi skulle kunna göra saker och ting ännu bättre.
            </seg>
            <seg n="5b3a94fc">
              Låt mig citera din chef: stolt men inte nöjd. Det kan man väl
              vara. Man ska inte vara nöjd. Man ska inte vara nöjd med att en
              och en halv miljon människor inte befinner sig på arbetsmarknaden.
              Man ska inte vara nöjd med att vi har en kraftig produktivitetstillväxt
              som inte kommer alla till del. Man ska inte vara nöjd med att
              de små företagen inte kan växa och utvecklas på ett sådant sätt
              att fler får sysselsättning och välfärd.
            </seg>
            <seg n="b0902c4e">
              Det var detta vi pratade om. Vi tog intressant nog upp nästan
              precis samma punkter som näringsministern sedan tog upp.
            </seg>
            <seg n="fb5b6d47">
              Vi tog till exempel upp att man skulle stimulera de små företagen.
              Jag uppehöll mig ganska mycket vid det. Jag menade att det regeringen
              har gjort hittills inte gav någon anledning att vara imponerad.
              Man har gjort precis tvärtemot: Man har gjort allt man kunnat
              för att göra livet surt för de små företagen, till exempel med
              sjuklöneansvaret.
            </seg>
            <seg n="abb2fc1f">
              Låt mig också säga något om trygghet. Trygghet var en stor sak
              i näringsministerns anförande. Vi ska ha trygghet i samhället.
              Min fråga är då: Varför ska tryggheten inte gälla de små företagarna?
              De som tar risker, de som satsar eget kapital, de som ska ha ansvar
              för de anställda varför ska tryggheten inte gälla dem?
            </seg>
          </u>
          <note type="speaker" n="ae71e467">
            Anf. 198 Näringsminister THOMAS ÖSTROS (s) replik:
          </note>
          <u who="Q3297193" xml:id="i-6ab2028c5d97e0d0-26" n="4b156b80">
            <seg n="d4e51ad6">
              Herr talman! För mig är det centrala i näringspolitiken och helheten
              i politiken när det gäller ekonomisk utveckling att vi kan vara
              flexibla, dynamiska och förändringsvilliga. Det är det centrala.
              Det ska ske på en väldigt stark kunskapsgrund. Därför blir utbildnings-
              och forskningspolitik också oerhört viktigt. Det måste realiseras
              genom stark småföretagsamhet, för det är där flexibiliteten finns
              i framtiden.
            </seg>
            <seg n="812a6bbf">
              Då gäller det också att tryggheten ska kunna gälla alla, att
              man upplever att det finns ett samhälle som ställer upp om det
              av olika anledningar går snett. Om det inte finns ett samhälle
              som ställer upp vet vi konsekvenserna. En del kommer att uppleva
              en större frihetsgrad och att samhället blir bättre. Men stora
              grupper kommer att uppleva att det bara är bördor som faller på
              dem och inga möjligheter. Då skapar vi en politisk situation i
              Sverige där väldigt många kommer att uppleva det som rationellt
              att sätta sig emot förändring, att sätta sig emot öppenhet på
              marknaderna för import och export, att sätta sig emot en ekonomi
              som fungerar fritt. Och det skapar väldigt mycket mindre av den
              dynamik som vi vill ha.
            </seg>
            <seg n="2058bb0a">
              Det är det som är så listigt med den moderata politiken. Ni har
              förlorat alla debatter som handlar om arbetsrätt, den om kollektivavtal
              är ni på väg att förlora, de klassiska frågorna. Men då vänder
              ni och så säger ni: Låt oss i stället göra reformer i socialförsäkringarna.
              Och inte vilka reformer som helst, det är mycket kraftiga sänkningar
              av ersättningsnivåerna. Det kommer att leda till en mycket kraftig
              press nedåt på lönerna och därmed också en mycket osäkrare situation
              för en stor grupp människor. På vilket sätt gynnar det dynamik,
              förändringsvilja och modernisering?
            </seg>
            <seg n="848ab235">
              Det är en gammaldags politik. Den tar bort det som har varit
              grunden för att vi får så stark tillväxt i Sverige och att vi
              är så förändringsvilliga.
            </seg>
          </u>
          <note type="speaker" n="e4a46ef3">
            Anf. 199 ANNE-MARIE PÅLSSON (m) replik:
          </note>
          <u who="Q4768099" xml:id="i-2a6519f2d756fd1d-2" n="8f553bda">
            <seg n="82b76c87">
              Herr talman! Inte har jag fått mycket till svar på min fråga,
              inte.
            </seg>
            <seg n="6bca425f">
              Vi ska vara förändringsbenägna fine ! Vi ska vara flexibla fine
              ! Men vad ska jag säga till den småföretagare som inte omfattas
              av de trygghetslagar som hans anställda gör, som inte omfattas
              av de transfereringsmöjligheter när det gäller arbetslöshet, sjukdom
              och så vidare som gäller alla andra? Vad ska jag säga till honom
              eller henne? Vad ska jag säga till honom när han dessutom har
              gått i konkurs och har tvingats att teckna en personlig borgen
              för de lån han har tagit i sitt företag därför att förmånsrätten
              har ändrats? Vad ska jag säga till de människorna? Ni ska vara
              flexibla! Ni ska offra era hem, era familjer, er egen trygghet
              därför att näringsministern har sagt att ni ska vara flexibla.
            </seg>
            <seg n="4ea9765a">
              Nej, ska vi prata om trygghet ska trygghet gälla även småföretagarna,
              annars kommer vi inte att få den aktivitet vi behöver.
            </seg>
            <seg n="e6e62dd5">
              Några ord om utbildning. Här pratas det mycket om utbildning
              fine ! Jag kommer från universitetet. Jag tycker mycket om utbildning.
              Jag tycker att det är viktigt. Men vad gör näringsministern åt
              detta?
            </seg>
            <seg n="8cee2fdc">
              Den utbildningspolitik vi har i Sverige liknar mest av allt en
              planekonomisk verksamhet. Regeringen bestämmer var utbildningen
              ska ske, vem som ska utbildas, hur mycket det ska kosta och vilken
              utbildning som ska förekomma. Man satsar på teknik. Det är inte
              teknik ungdomarna vill ha. Ungdomar vill ha någonting annat. Det
              kanske inte är teknik vi behöver heller i dag, om man ska tro
              de utvärderingar som gjorts.
            </seg>
            <seg n="54115a5c">
              Vi behöver affärskompetens, människor som kan utveckla alla dessa
              patent vi har i Sverige och lansera dem någon gång på den internationella
              marknaden. Men detta kommer vi aldrig att få så länge utbildningspolitiken
              är ett planmonopol där man styr och ställer på det här sättet
              och därtill drar ned satsningarna per student. Universiteten klagar.
              De får svårare och svårare att hävda sig. Tala om hur det ska
              gå till!
            </seg>
          </u>
          <note type="speaker" n="036b1285">
            Anf. 200 Näringsminister THOMAS ÖSTROS (s) replik:
          </note>
          <u who="Q3297193" xml:id="i-6ab2028c5d97e0d0-27" n="4b156b80">
            <seg n="6a7fe23a">
              Herr talman! Nog har Anne-Marie Pålsson arbetat på universitetet,
              men hon känner inte riktigt till hur utbildningspolitiken fungerar.
              Jag skulle kunna fördjupa mig väldigt länge i att berätta om vilken
              frihet ett universitet har i dag att helt och hållet välja utbildningsinriktning.
              Det styrs inte uppifrån. Det är bara att ta reda på.
            </seg>
            <seg n="ccf73e58">
              Men utbildningspolitik är också att uppmuntra den här förändringen.
              Det är det vi ser ute i regionerna, hur högskolan har blivit ett
              kraftcentrum också för företagsamhet och ekonomisk tillväxt. Ungdomar
              som kommer till högskolan får goda kunskaper. Företag söker sig
              till högskolemiljöerna för att få tag på arbetskraft och få idéer
              till nya innovationer. Teknikcentrum växer upp kring högskolorna.
              Med såddfinansiering och riskkapitalbolag stärker vi nu möjligheten
              att få ut mer av ekonomisk tillväxt från högskolorna. Det har
              Moderaterna motsatt sig.
            </seg>
            <seg n="354bf130">
              Jag vill ju se ett fortsatt ökat entreprenörskap i Sverige, ett
              fortsatt ökat företagande. Företagande kräver att vi har ett stöd
              från befolkningen att människor som är framgångsrika med sina
              företag också får god avkastning från detta. Det tycker jag är
              en självklarhet för en god företagarpolitik.
            </seg>
            <seg n="d75d1038">
              Men vi behöver också förändra attityder, se till att människor
              upplever det som att företagande kan vara ett lika naturligt yrkesval
              som att bli anställd. Då behöver vi också bidra till att utbildningsinstitutionerna
              tillsammans med näringslivet är med och uppmuntrar unga människor
              att bli företagare.
            </seg>
            <seg n="1a2f47ef">
              Men på vilket sätt är er politik till nytta för småföretag? Varför
              är det bättre för småföretagare att vi sänker ersättningsnivåerna
              så att människor blir rädda för förändring? Varför är det bättre
              för småföretagare att vi drastiskt försämrar arbetslöshetsförsäkringen?
            </seg>
            <seg n="bc74f813">
              Jag vill bidra till bättre villkor för företagandet. Men det
              får inte ske genom att tro att det är sämre villkor för alla andra
              som ska vara verktyget för att nå ett bra företagsklimat. Det
              tror jag är alldeles fel.
            </seg>
          </u>
          <note type="speaker" n="8eaf8828">
            Anf. 201 MIKAEL OSCARSSON (kd) replik:
          </note>
          <u who="Q6030080" xml:id="i-f5c710b94c522f6f-1" n="cbe73fdb">
            <seg n="8fdaf763">
              Herr talman! Näringsministern tyckte att vi var dysterkvistar.
              Jag tog upp tre saker som jag tycker är oroväckande och som jag
              tycker att näringsministern också borde ägna en tanke åt.
            </seg>
            <seg n="afb3e3e6">
              Det första var att det är för få svenskar som vill vara företagare.
              Vi ligger sämre till än våra grannländer. Det är någonting vi
              också har fått kritik för från EU. Hur ser näringsministern på
              det här? Hur ska vi få fler företagare?
            </seg>
            <seg n="f0067225">
              Det andra allvarliga hotet som jag tog upp var att 180 000 företag
              står inför ägarskifte de närmaste åren. FR Företagarna visar att
              45 000 av dem riskerar att läggas ned. Är inte det ett problem?
            </seg>
            <seg n="77e9fba3">
              Det tredje jag tog upp var hotet om utflyttning av företag och
              även kapital. Ser inte näringsministern ett problem i att 500
              miljarder finns på icke redovisade konton? Andra experter menar
              att det är mycket mer, pengar som skulle kunna vara hemma i Sverige,
              vara ett viktigt komplement och ge riskkapital. Hur ska vi få
              hem de här pengarna om vi inte gör som Finland nyligen har bestämt
              sig för att göra och tar bort förmögenhetsskatten?
            </seg>
            <seg n="38e4759b">
              Till sist de 3 ½ procenten i tillväxt, är det inte ett bekymmer
              att det än så länge inte blir några nya arbeten? Under det här
              året har det än så länge blivit 20 000 färre arbeten, enligt AMS.
              Hur ska vi få fler arbeten?
            </seg>
          </u>
          <note type="speaker" n="08a85385">
            Anf. 202 Näringsminister THOMAS ÖSTROS (s) replik:
          </note>
          <u who="Q3297193" xml:id="i-6ab2028c5d97e0d0-28" n="4b156b80">
            <seg n="089a3fa4">
              Herr talman! För mig är ökad sysselsättning prioritet nr 1, självklart.
              Det är den viktigaste effekten av en bra ekonomisk utveckling,
              att människor får ett eget arbete och en egen försörjning. Det
              handlar om makt, det handlar om framtidstro och det handlar om
              människors livskvalitet. Jag tror att en viktig del i detta är
              att små och medelstora företag expanderar, sysselsätter och anställer
              fler.
            </seg>
            <seg n="88abe4bb">
              Enligt senaste Småföretagsbarometern, som organisationen Företagarna
              gör, ser vi för första gången på mycket länge att den optimismen
              börjar komma. Det är fler företagare som kan tänka sig att anställa,
              fler som ser optimistiskt på framtiden. Det är också en viktig
              signal, därför att då märker vi att industriuppgången, som har
              manifesterats i ökad produktion och ökad produktivitet, men inte
              i fler anställda, nu börjar spilla över i tjänstesektorn, den
              som levererar tjänster och varor till industrin. Då är det de
              små och medelstora företagen som får luft under vingarna och kommer
              i gång.
            </seg>
            <seg n="aaf58a0b">
              Det sprider sig till den övriga servicesektorn, och vi får en
              ökning i antalet anställningar. Sist i kedjan kommer kommuner
              och landsting när de ser att skatteunderlaget ökar med ökad sysselsättning.
              För mig är det den absolut mest centrala frågan.
            </seg>
            <seg n="aa0752ed">
              Fler företag genom att fler unga startar företag men vi behöver
              också, precis som Mikael Oscarsson säger, hjälpa till att förbereda
              för ägarskiftet genom att avskaffa arvs- och gåvoskatten, som
              vi gör nu. En mer central åtgärd i det här läget, menar jag, än
              att avskaffa förmögenhetsskatten. Men vi ska också se till att
              bygga de här nätverken med näringslivets organisationer för att
              stötta planeringen inför ett generationsskifte. Nu när skattefrågan
              är löst krävs det också förberedelser för att det ska gå smidigt
              till.
            </seg>
            <seg n="d41f736d">
              Mikael Oscarsson har en åtgärd som sticker ut i den budgetmotion
              som väckts. Man tycker inte att vi ska satsa på exportfrämjande
              för små och medelstora företag. Förklara för mig hur det kan hjälpa
              företagare att klara sig i globaliseringen, med nya möjligheter
              som öppnar sig på nya marknader?
            </seg>
          </u>
          <note type="speaker" n="aa49424e">
            Anf. 203 MIKAEL OSCARSSON (kd) replik:
          </note>
          <u who="Q6030080" xml:id="i-f5c710b94c522f6f-2" n="cbe73fdb">
            <seg n="418e75e4">
              Herr talman! Jag tycker inte jag fick några svar alls på de frågor
              jag ställde. Där var ett hot om att så få vill vara företagare.
              Faktum är att det är 28 000 färre företagare i dag än det var
              för tio år sedan när ni tillträdde. Det är ett allvarligt problem
              som vi måste fundera på. Hur kan vi få fler människor att satsa
              på företagande? Vad är det för problem i form av krångel, skatter
              och så vidare som hindrar?
            </seg>
            <seg n="10d9ec78">
              Sedan var det frågan om 3 ½ % tillväxt. Som jag sade förut är
              det bara inom den offentliga sektorn som vi ser de nya arbetstillfällena
              skapas än så länge, trots att vi har den höga tillväxten. I det
              privata näringslivet består det i produktionseffektivisering,
              det vill säga att företag lägger ut sin produktion och tjänster
              utomlands och sedan tar hem vinsten.
            </seg>
            <seg n="d1008225">
              Hur ska vi få fler arbeten? Hur ska vi få tillväxten att resultera
              i nya arbeten och nyanställningar? Behövs det inte rejäla tag
              i regelverken och byråkratin? Behöver inte skatterna ändras? Jag
              nämnde särskilt förmögenhetsskatten. Det skulle vara intressant
              att höra en kommentar om hur du ser på Finlands agerande. Är det
              inte en sak som även vi bör tänka på? Varför ska det vara ett
              skattefrälse, några få, de allra rikaste i Sverige, som slipper
              förmögenhetsskatten, men inte vanliga svenskar?
            </seg>
            <seg n="c561d14f">
              Kan vi inte få höra något om hushållstjänster? Här har flera,
              bland annat Kvinnoförbundet, talat om att det bör införas skattelättnader
              för hushållstjänster. Jag vill gärna höra en kommentar om det
              också.
            </seg>
          </u>
          <note type="speaker" n="b79b3e36">
            Anf. 204 Näringsminister THOMAS ÖSTROS (s) replik:
          </note>
          <u who="Q3297193" xml:id="i-6ab2028c5d97e0d0-29" n="4b156b80">
            <seg n="1e4ab912">
              Herr talman! Det är alltid intressant att få känna på nya debattekniker.
              20 frågor blir inget svar på två minuter. Det är imponerande.
            </seg>
            <seg n="b1dff57f">
              Jag fick inget svar om exporten. Det är den enda åtgärd som sticker
              ut i Kristdemokraternas budgetmotion, nämligen att man inte vill
              att vi ska satsa på exportfrämjande för små och medelstora företag.
              Är det en klok åtgärd? Är det där ni ser att man ska dra ned för
              att få resurser till annat? Jag tycker att det verkar vara en
              åtgärd som snarare skadar tillväxtmöjligheterna för små och medelstora
              företag.
            </seg>
            <seg n="68815622">
              Sedan var det frågan om förmögenhetsskatten. Ibland får den nästan
              rent symboliska värden. Det är klart att den är viktig. Det är
              klart att vi måste fortsätta att reformera förmögenhetsskatten.
              Till årsskiftet ser vi till att ta ytterligare steg när det gäller
              till exempel fribeloppet.
            </seg>
            <seg n="b674434f">
              I ett litet företag som Mikael Oscarsson talar om den lilla entreprenören
              förmögenhetsbeskattas inte det arbetande kapitalet. I takt med
              att företaget utvecklas, värdet i företaget ökar, förmögenhetsbeskattas
              det inte. Som det fungerar i dag om man dessutom går in på kapitalmarknaderna,
              förmögenhetsbeskattas inte heller då det arbetande kapitalet för
              den framgångsrike företagaren. Det är inget hinder för expansion
              i direkta värdet i företaget.
            </seg>
            <seg n="67efa937">
              Sedan kan det finnas skäl att fundera över förmögenhetsskattens
              framtid på grund av att den är lätt att undkomma för vissa grupper.
              Men om man säger att det är den som avgör småföretagarnas villkor
              har man inte sett hur förmögenhetsskatten fungerar.
            </seg>
            <seg n="4fb39213">
              Hur har det gått med företagsamheten? Den institution som är
              bäst på att beskriva företagandet i Sverige, ITPS, visar att det
              ligger på 35 000 nya företag per år. Det har legat där sedan vi
              gick från den låga nivån, vippningen under den borgerliga regeringsperioden
              fram till 1994, och upp till 35 000. Nu kan vi skönja en uppgång.
              Det är en ökad optimism bland småföretagare. Det är insatser från
              regeringen på bred front för att stärka företagsamheten. Jag räknar
              med att vi kommer att se fler företag också i framtiden.
            </seg>
          </u>
          <note type="speaker" n="8c1caa4c">
            Anf. 205 ÅSA TORSTENSSON (c) replik:
          </note>
          <u who="Q271235" xml:id="i-63ddd8baa58b71f3-0" n="b81c0d02">
            <seg n="7cb11e11">
              Herr talman! Det låter som om den nye näringsministern är fullständigt
              ovetande om att det är Socialdemokraterna som har haft ansvar
              för näringspolitiken i tio år. Det faller naturligtvis tillbaka
              på socialdemokratisk politik om företagarna är oroliga och inte
              vågar anställa.
            </seg>
            <seg n="017aae5b">
              Uppenbarligen lyssnade inte ministern heller på vad jag sade.
              Jag beskrev de stora förutsättningarna, möjligheterna, som Sverige
              har med driftiga och kunniga människor. Det handlar om att frigöra
              den kraften och skapa förutsättningar så att de också förverkligas
              och övergår till nya företag, att man vågar satsa sina idéer för
              att gå vidare.
            </seg>
            <seg n="df6c29c4">
              Jag tycker inte att ministern tidigare har svarat på frågorna
              hur man kan skapa nya arbeten. Ministern kan inte vifta bort gårdagens
              beslut om sjuklöneansvaret, som direkt slår mot de enskilda människornas
              möjligheter att få jobb. Ni lägger fram förslag som ökar de sociala
              klyftorna mellan människor som har arbete och människor som inte
              har arbete. Vad ska jag svara de människor som efterfrågar arbete
              som den högsta punkten på dagordningen som har någon form av handikapp,
              har en sjukdom?
            </seg>
          </u>
          <note type="speaker" n="b94a431b">
            Anf. 206 Näringsminister THOMAS ÖSTROS (s) replik:
          </note>
          <u who="Q3297193" xml:id="i-6ab2028c5d97e0d0-30" n="4b156b80">
            <seg n="8fdac017">
              Herr talman! Åsa Torstensson frågar om vi är beredda att ta ansvar
              för de tio år vi har suttit i regeringsställning. Resultatet ekonomiskt,
              både när det gäller näringslivets utveckling och BNP-utveckling,
              har varit bättre än de 20 tidigare åren för svensk del. Det har
              varit bättre än när vi jämför oss med de flesta övriga europeiska
              länder. Det är klart att vi kan ta ansvar för det.
            </seg>
            <seg n="fdea2d2c">
              Men jag är inte på något sätt nöjd. Jag vill se ökat företagande,
              fler innovationer, stärkt samarbete också med traditionella basindustrier
              i Sverige och med framtidsindustrierna. Det kan vi göra på en
              rad olika sätt. Vi kan göra detta med hjälp av de skatteförändringar
              vi genomför vid årsskiftet. Vi kan fortsätta att reformera 3:12-regler.
              Vi kan samverka kring forskning och utveckling. Vi kan samverka
              kring infrastrukturinvesteringar. Vi kan skapa system som uppmuntrar
              förändring. Men vi tar definitivt ansvaret för tio år bakåt i
              tiden.
            </seg>
            <seg n="390bd739">
              Sjuklönefrågan är viktig både för företagare och för alla löntagare.
              Det är ett rimligt förslag vi har kommit fram till. Jag är övertygad
              om att det kunde också ha varit en borgerlig regering som hade
              lagt fram förslaget. Det handlar om att bygga in sunda drivkrafter
              i vårt system som gör att man tar ansvar för att människor som
              råkar illa ut får en chans att komma tillbaka till arbetslivet.
            </seg>
            <seg n="8527b45a">
              Det finns trygghetsregler i botten som skyddar den lille företagaren.
              Det är grundbelopp som man slipper betala. Det är en procentuell
              andel av anställningskostnaden som man inte behöver överstiga.
            </seg>
            <seg n="879e0c23">
              Jag kommer naturligtvis att noga följa utvecklingen. Det kommer
              alla som är näringspolitiskt intresserade att göra. Men det kommer
              också att ge effekter i form av att vi tar bättre vara på varandra
              och ser till att man kan komma tillbaka till arbetsplatsen på
              deltid. Därmed slipper man avgiften på 15 %.
            </seg>
            <seg n="50954a92">
              Mera rehabilitering och mer av deltidsanställningar för dem som
              i dag är långtidssjukskrivna leder tillbaka till arbete.
            </seg>
          </u>
          <note type="speaker" n="5c6357e3">
            Anf. 207 ÅSA TORSTENSSON (c) replik:
          </note>
          <u who="Q271235" xml:id="i-63ddd8baa58b71f3-1" n="b81c0d02">
            <seg n="27e79e1e">
              Herr talman! Jag ställde inte frågan på det sättet.
            </seg>
            <seg n="b09ef2c4">
              Jag möter människor som i dag är arbetslösa. Vi har en hög arbetslöshet
              i Sverige, trots tillväxt. Det beror på att våra företag inte
              vågar anställa. Precis det som ministern sade.
            </seg>
            <seg n="662605f4">
              Många av dessa arbetslösa har sjukdomar, har handikapp. De undrar
              vilka möjligheter de har att pröva nya arbetsplatser. De är utestängda.
              Här har vi en socialdemokratisk regering som lägger fram förslag
              som ökar klyftorna mellan dem som har arbete och dem som inte
              har arbete. Det var det min fråga gällde. Vad svarar jag de människor
              jag möter på min hemmaplan?
            </seg>
          </u>
          <note type="speaker" n="a03236eb">
            Anf. 208 Näringsminister THOMAS ÖSTROS (s) replik:
          </note>
          <u who="Q3297193" xml:id="i-6ab2028c5d97e0d0-31" n="4b156b80">
            <seg n="1c621865">
              Herr talman! Svara inte så så att du skrämmer människor och företagare.
            </seg>
            <seg n="6952cd20">
              Vi har i dag ett system på plats, efter beslutet i går, som kommer
              att ge goda drivkrafter till arbetsgivare, företagare såväl som
              offentlig sektor att ta väl vara på sin personal. Det är sunt
              och klokt. Det är jag säker på att en borgerlig regering hade
              kunnat stå här i dag och argumenterat för. Men så fungerar oppositionsmekanismerna
              naturligtvis: I dag framställer man detta som om det vore en dramatiskt
              annorlunda situation.
            </seg>
            <seg n="502b7eb7">
              Det viktigaste framöver är att se till att vi får en ekonomisk
              utveckling så att vi får en ökad sysselsättning i små och medelstora
              företag, i våra storföretag och i offentlig sektor. Efterfrågan
              på arbetskraft gör att det är mycket lättare för alla grupper
              att komma in på arbetsmarknaden. Det är dit vi är på väg. Det
              är tack vare att vi för en ekonomisk politik som ger oss ekonomisk
              tillväxt som gör att vi börjar få signalerna, först i storstäderna
              och efterhand i övriga delar av landet. Det är att föra en politik
              för att se till att alla får möjlighet att komma in.
            </seg>
            <seg n="72372d2f">
              Men Centern vill ju samarbeta med partier som dramatiskt ska
              försämra villkoren för en långtidssjukskriven, för en förtidspensionerad,
              för en arbetslös, som ska få dramatiskt sämre privatekonomiska
              villkor. Moderaterna vill förändra hela vår arbetsmarknads funktionssätt,
              och detta ställer Centern upp på. Sedan står man här och darrar
              på stämman, och man ska samarbeta med de partierna. Jag tycker
              inte att det verkar vara en särskilt klok inriktning på en näringspolitik.
            </seg>
          </u>
          <note type="speaker" n="019b637d">
            Anf. 209 INGEGERD SAARINEN (mp) replik:
          </note>
          <u who="Q4976383" xml:id="i-b2cfdf6aaad850c9-1" n="6cabed44">
            <seg n="9af5d423">
              Herr talman! När jag skulle gå till den här debatten passade
              jag på att slinka in i vårt läsrum här nere och hittade min lokala
              tidning Norra Västerbotten. Där läste jag snabbt ett par saker.
              Det ena var att det nu går bra för företagen i länet. De har fått
              order som aldrig förr, och det är stor optimism. Men det finns
              ett bekymmer: De har svårt att få lån på banken och har svårt
              att få tag i kapital. Orsak: förmånsrättsreformen.
            </seg>
            <seg n="770ba65c">
              Lite längre ned i tidningen stod det om ett företag i Lycksele
              som vill bygga en fastighet i centrala Lycksele. Alla hyresgäster
              är klara, och det är inga problem på så sätt. Men de får inte
              låna pengar från banken. Orsak: förmånsrättsreformen.
            </seg>
            <seg n="c4a5b07c">
              Jag undrar: Vad vill ministern göra för att få en rätsida på
              den här situationen, så att optimismen kan ge utväxling i form
              av den utveckling vi vill ha, och inte så att det blir flaskhalsar
              och stopp?
            </seg>
          </u>
          <note type="speaker" n="99919ec1">
            Anf. 210 Näringsminister THOMAS ÖSTROS (s) replik:
          </note>
          <u who="Q3297193" xml:id="i-6ab2028c5d97e0d0-32" n="4b156b80">
            <seg n="d336dd0c">
              Herr talman! Det viktigaste också för bankerna är om man har
              framtidstro eller inte. Jag är övertygad om att när vi ser den
              ekonomiska utvecklingen stärkas kommer vi att se banker som agerar
              annorlunda. De vill också göra goda affärer. Det är risk för att
              de agerar trubbigt inför årsskiftet, därför att de använder den
              nya förmånsrättslagstiftningen som något slags tumregel. Det där
              måste vi följa väldigt noggrant.
            </seg>
            <seg n="813ebbcb">
              Jag har noterat att organisationen Företagarna stöder de nya
              förmånsrättsreglerna. Det gör mig lugn i fråga om att här finns
              rim och reson också från företagarhåll.
            </seg>
            <seg n="04f45d7e">
              Det är klart att vi ska följa detta och lyfta fram exempel där
              vi tycker att bankerna agerar orimligt. För deras del måste det
              självfallet vara klokt att delta för att stötta ett nytt näringsliv.
              Det är viktiga kunder för dem.
            </seg>
            <seg n="94ee7339">
              Det är roligt att höra om norra Västerbottens optimism. Det där
              kommer efter hand att sprida sig. Jag är den som alltid går och
              är bekymrad om vi inte ser en sysselsättningsökning, men jag tror
              att vi kommer att se den framöver. Det kommer inte minst i små
              och medelstora företag.
            </seg>
          </u>
          <note type="speaker" n="ab29e8ca">
            Anf. 211 INGEGERD SAARINEN (mp) replik:
          </note>
          <u who="Q4976383" xml:id="i-b2cfdf6aaad850c9-2" n="6cabed44">
            <seg n="b7af4444">
              Herr talman! För att kompensera för den här reformen har man
              från företagarhåll räknat ut att det skulle behövas 50 miljarder
              i riskkapital för företagen. Det där finns i Finland, som var
              exempel när man diskuterade att man skulle gå in på den här reformen.
              I Sverige finns inte den stora satsningen i form av Finnvera som
              finns i Finland. Jag undrar om ministern har funderat på möjligheterna
              att inrätta något liknande i Sverige.
            </seg>
            <seg n="71701015">
              Dessutom vill jag svara när det gäller företagen. Företagarna
              är den företagsorganisation som är positiv till det här. Svenskt
              Näringsliv är det inte. De anser att det här kan ställa till stor
              skada. Företagarförbundet är det absolut inte. Det är alltså Företagarna,
              och de är också splittrade i frågan. Det är inte alls enhetligt,
              utan tvärtom.
            </seg>
            <seg n="7f898a99">
              Jag vill passa på att ställa en fråga till, och det gäller socialt
              företagande. Det är ett av svaren på en del av de problem som
              vi fick höra om från andra, nämligen stora sjukskrivningar, handikappade
              som inte kommer ut i arbete och så vidare. Socialt företagande
              kan ge dem en annan chans på ett nytt, spännande och annorlunda
              sätt. De får vara verkligt deltagande i kooperativ verksamhet.
              Men det finns flaskhalsar för det här, och det gäller att undanröja
              hindren och att till exempel informera om upphandlingsregler.
              Vi borde kanske starta ett kompetenscentrum för det här. Hur ser
              ministern på de här frågorna?
            </seg>
          </u>
          <note type="speaker" n="85a18ab0">
            Anf. 212 Näringsminister THOMAS ÖSTROS (s) replik:
          </note>
          <u who="Q3297193" xml:id="i-6ab2028c5d97e0d0-33" n="4b156b80">
            <seg n="6daae96e">
              Herr talman! Jag kommer att med stort intresse föra diskussionen
              om olika konkreta idéer från Miljöpartiet för att ta nya steg
              för att förbättra företagsklimatet. Jag kommer inte att reagera
              spontant på alla dessa från talarstolen, utan vi får fortsätta
              att resonera på djupet.
            </seg>
            <seg n="0c48e63d">
              När det gäller förmånsrätten är det en tydlig signal för mig.
              Företagarna har även under den här debatten stått ganska stadigt
              och sagt att man inte ska överdriva konsekvenserna, för det här
              är i grunden en klok förändring. Jag har tagit intryck av detta.
              Jag kommer att följa utvecklingen noggrant.
            </seg>
            <seg n="7186d37f">
              Jag tror också att kloka banker ser till att vara med i en uppgång
              och ser till att det finns krediter för nystartade företag. Annars
              kommer man att missa möjligheterna att göra goda affärer. Låt
              oss tillsammans följa utvecklingen och se till att det blir en
              bra effekt av det.
            </seg>
          </u>
          <note n="520aa07b">
            Överläggningen var härmed avslutad.
          </note>
          <note n="04c313c0">
            12 § Energi
          </note>
          <note n="aa5ed28c">
            Föredrogs
          </note>
          <note type="speaker" n="6b03bfe2">
            Anf. 213 ULLA LÖFGREN (m):
          </note>
          <u who="Q4989135" xml:id="i-b41e33261c90010c-0" n="5843c51c">
            <seg n="bf2a5576">
              Herr talman! Jag vill börja med att hälsa Mona Sahlin välkommen.
              Det är trevligt att ha fått en ny energiminister igen. Jag är
              ändå frestad att säga att energiministrar kommer och energiministrar
              går, men den dåliga energipolitiken består. Det återstår att se
              om Mona Sahlin kan bli den som bryter den traditionen. Det hoppas
              jag verkligen.
            </seg>
            <seg n="8dd8f9af">
              Herr talman! I Sverige använder vi ca 15 000 kilowattimmar per
              invånare och år. Vi är den fjärde största elanvändaren per invånare
              i världen efter Norge, Kanada och Island. Främst beror det på
              vårt kalla klimat, men även på att vi har en mycket framgångsrik
              industri, som kräver mycket el som insatsvara.
            </seg>
            <seg n="cfa7d5b7">
              Att den energiintensiva industrin har varit så framgångsrik beror
              i stor utsträckning på att Sverige har ett väl fungerande energisystem.
              Genom landets goda tillgång till vattenkraft och den framsynta
              kärnkraftspolitiken på 1950- och 1960-talet har vi hittills haft
              en konkurrenskraftig elproduktionsindustri.
            </seg>
            <seg n="850f7405">
              Jag säger att Sverige har ett fungerande energisystem, men framtiden
              är osäker. Den politik som regeringen nu driver undergräver de
              goda förutsättningarna. Den medvetna politiken för att lägga ned
              fungerande och miljövänlig elproduktion i våra kärnkraftverk har
              gjort att Sverige nu nettoimporterar elektrisk kraft.
            </seg>
            <seg n="84442fcb">
              IEA, International Energy Agency, har gjort beräkningar som visar
              att under extrema torrår, eller om flera torrår följer på varandra,
              kan importbehovet hamna på 19 terawattimmar, vilket motsvarar
              över en tiondel av vår elkonsumtion. IEA bedömer också att Sverige
              ungefär en gång under varje tioårsperiod riskerar att drabbas
              av effektbrist på ca 2 000 megawatt. Det bör tilläggas att denna
              bedömning gjordes innan regeringen aviserade att Barsebäck 2 ska
              stängas redan nästa år.
            </seg>
            <seg n="40c1a6c9">
              Förtidsavvecklingen av kärnkraften, den så kallade gröna skatteväxlingen,
              och en ogenomtränglig röra av skatteregler, subventioner och andra
              styrmedel gör att energipolitiken varken främjar god miljö eller
              säker försörjning av energi. Det ökar i stället vårt beroende
              av importerad oljekraft och vår sårbarhet, exempelvis höjningar
              av oljepriset.
            </seg>
            <seg n="87bc361e">
              Herr talman! För att större aktörer i elbranschen ska våga fatta
              nya stora investeringsbeslut krävs en annan säkerhet om framtiden
              än den vi nu har. Vilka nya skatter och pålagor tänker regeringen
              lägga på elbranschen? Vilka nya uppgörelser med stödpartierna
              ställer nya krav på branschen? Vad händer med kärnkraften?
            </seg>
            <seg n="46f05ad5">
              Osäkerheten är stor, och resultatet blir uteblivna investeringar,
              mera importerad kolkraft och försämrad miljö. De investeringar
              som ändå görs, i exempelvis vindkraft, kan på långa vägar inte
              ersätta den kärnkraft som ständigt hotas av nedläggning.
            </seg>
            <seg n="0a18de9a">
              Dessa ständiga nedläggningshot är inte bara hot mot en konkurrenskraftig
              elindustri i vårt land. De är också hot mot säkerheten. I och
              med att man hittills har satsat på kärnkraften har man kunnat
              göra tekniska förbättringar, fått högre säkerhet och säkrare drift.
              Ett kärnkraftverks livslängd bedöms i dag till över 40 år. Men
              det betyder också att vi behöver fortsatt forskning och utbildning
              inom kärnteknikområdet allt framgent. Det gäller att hålla alla
              dörrar öppna för att klara miljömålen.
            </seg>
            <seg n="bf4dc03d">
              Förutom den stora osäkerheten om kärnkraftens framtid har nu
              ett annat orosmoln dykt upp på kärnkraftshimlen. Studsvik publicerade
              i förrgår att man kommer att lägga ned sina två forskningsreaktorer
              och i stället sluta ett strategiskt samarbetsavtal med Haldenreaktorn.
              Det betyder att kärnkraftsindustrin ändå kan få sitt behov av
              bränsle-, material- och kemiundersökningar tillgodosedda, men
              det betyder också att forskningen och utbildningen inom kärnteknikområdet
              minskar. Vad det betyder för kärnkraftsindustrins personalförsörjning
              i framtiden är ovisst. Dessutom försvinner ju omedelbart ca 100
              jobb inom den nukleära sektorn.
            </seg>
            <seg n="369f9157">
              Herr talman! Det är anmärkningsvärt att Norge som inte ens har
              någon egen kärnkraftsindustri har en forskningsreaktor som nu
              ska ta hand om undersökningarna för den svenska kärnkraftsindustrin.
              Även i andra länder än Norge ökar man nu sina insatser kring forskning
              om kärnkraften. Man inser att kärnkraften kan komma att behöva
              omprövas, bland annat med tanke på klimatfrågorna. Min fråga är:
              När ska regeringen ompröva sin inställning till kärnkraften? Det
              blir spännande att höra vad den nya ministern svarar på den frågan
              i dag.
            </seg>
            <seg n="4c39a864">
              Herr talman! Vi tror att i den framtida energipolitiken måste
              många blommor få blomma. Det är nämligen vår uppfattning att energiproduktionen
              bäst främjas genom en fri elproduktion inom ramen för givna miljö-
              och säkerhetskrav. Det betyder att vi välkomnar alla nytillkommande
              energianläggningar om de uppfyller sådana krav som vi har ställt
              på miljö och säkerhet. Regeringens målflora på energiområdet bör
              reduceras till ett övergripande mål om att energipolitiken ska
              främja en säker och konkurrenskraftig el- och energiförsörjning
              i hela landet samtidigt som den uppfyller höga säkerhets- och
              miljökrav. Den synen innebär att vi anser att det system med elcertifikat
              som regeringen och dess stödpartier drivit igenom är felaktigt.
            </seg>
            <seg n="9192477d">
              Följaktligen anser vi också att det är fel att ställa upp kvantitativa
              mål för hur energiproduktionen bör fördelas mellan olika energislag.
              Målen bör i stället formuleras i termer av miljöeffekter, och
              styrmedel bör utformas därifrån.
            </seg>
            <seg n="898a203a">
              Herr talman! En stor del av den svenska exportindustrin är mycket
              elberoende. Trots energieffektiviseringar är ett konkurrenskraftigt
              elpris en förutsättning för att den här industrin ska investera
              och utvecklas i Sverige. Regeringens och samarbetspartiernas politik
              för en grön skatteväxling leder till att industrins kostnader
              ökar. Enligt budgetpropositionen ska ytterligare 7 miljarder växlas
              under mandatperioden och utöver detta 13 miljarder ytterligare
              fram till 2010, tillsammans 20 miljarder.
            </seg>
            <seg n="86697452">
              Enligt regeringens inkomstberäkningar i budgetpropositionen blir
              de samlade intäkterna från energiskatterna drygt 65 miljarder
              nästa år. Det är inte troligt att miljöskatter på andra områden
              än energiområdet inbringar några större belopp. Det skulle innebära
              att det krävs en ökning av energiskatterna med nästan 25 % på
              fem år. Var tänker ni ta ut den höjningen? Ska ni öka konsumenternas
              energibeskattning, eller blir det industrin som får betala? Och
              vad betyder det i så fall för jobben och för välfärden?
            </seg>
            <seg n="25c4385a">
              Herr talman! Jag står givetvis bakom alla reservationer av Moderaterna
              men yrkar bifall till reservation 1.
            </seg>
          </u>
          <note type="speaker" n="76dcb38d">
            Anf. 214 EVA FLYBORG (fp):
          </note>
          <u who="Q4948373" xml:id="i-d930e8b192b61e94-3" n="a4d27907">
            <seg n="02410f3d">
              Herr talman! Först vill jag hälsa Mona Sahlin välkommen som vår
              nya samhällsbyggnadsminister, i det här fallet energiminister.
            </seg>
            <seg n="ed12511e">
              Det är vinter i Sverige. Lamporna är tända, och elementen är
              på. På många håll runtom i landet ligger snön redan djup. Våra
              svenska kärnkraftverk noterar ett rekordår, och producerar maximalt.
            </seg>
            <seg n="d11fee17">
              Samtidigt jobbar hela den tunga basindustrin på för fullt och
              kräver goda och säkra leveranser av el. Kyotoprotokollet förpliktigar
              oss att uppfylla hårt ställda miljökrav, vilket gör att all energi
              som inte alstrar koldioxid är dit alla vill nå, alla förutom den
              svenska regeringen verkar det som.
            </seg>
            <seg n="b9db7f24">
              I det här läget pekar regeringen med hela handen, tar till tvångslagstiftning
              och stänger det andra aggregatet i Barsebäck redan nästa år, 2005.
              Efter det ska man med några års mellanrum bestämma vilket verk
              i ordningen som ska stänga härnäst.
            </seg>
            <seg n="2c4a0c0e">
              Man tar sig för pannan och undrar vilken värld regeringen lever
              i. För inte är det i samma som en majoritet av oss andra. En klar
              majoritet av svenska folket inser att vi inte kan eller bör stänga
              rena, säkra, väl fungerande svenska kärnkraftverk i förtid. En
              avstängning drabbar ekonomin och miljön väldigt hårt.
            </seg>
            <seg n="a34c9519">
              Erfarenheterna från avstängningen av Barsebäck 1 avskräcker.
              Där fick regeringen betala ut 8,3 miljarder i rena ersättningar
              till ägarna, 9,1 miljarder till omställningsprogrammet och ett
              antal andra miljarder för att köpa in el utifrån i stället för
              att använda billigare egen energi. Det ger i runda tal en nota
              på ca 20 miljarder.
            </seg>
            <seg n="e4777e59">
              Nu ska man stänga även den kvarvarande reaktorn i Barsebäck,
              och kostnaderna för detta kommer återigen att räknas i miljarder
              och åter miljarder. Det är pengar som i stället borde gå till
              att stärka skolan, vården eller andra områden med stora behov.
            </seg>
            <seg n="5a04271a">
              Herr talman! Röran när det gäller energipolitiken och regeringens
              oförmåga blir tydlig vid en närmare granskning av de olika mål
              som fastställts för politiken. Flera av de mål som regeringen
              ställer upp är helt motstridiga. Det gäller bland annat målet
              att avveckla kärnkraften samtidigt som tillgången på el och annan
              energi ska tryggas på kort och lång sikt, dessutom på villkor
              för industrin som är konkurrenskraftiga med omvärldens. De orörda
              älvarna ska man heller inte exploatera, och Kyotoprotokollet ska
              uppfyllas.
            </seg>
            <seg n="4855d1d6">
              Vi kan inte uppfylla miljömålen genom en avveckling av kärnkraften.
              Utsläppen av bland annat koldioxid kommer att öka kraftigt, eftersom
              kol-, gas- och oljebaserad el är det som kompenserar bortfallet
              när kärnkraften avvecklas. Regeringens planerade kabel från det
              kärnkraftssatsande Finland är förstås mycket bättre rent miljömässigt
              men en ohotad toppnotering i dubbelmoral.
            </seg>
            <seg n="170aa875">
              På uppdrag av bland annat Länsstyrelsen i Skåne utförde SMHI
              för några år sedan, 2001, en studie för att undersöka hur luftmiljön
              i Skåne påverkas om kraften i en av Barsebäcks kärnreaktorer ersätts
              med importerad fossilbaserad el från Danmark. Rapporten visar
              att utsläppen av kväveoxider skulle öka med 14 000 ton per år
              och svaveloxider med 18 000 ton per år.
            </seg>
            <seg n="a4bb1a28">
              Den här rapporten är en av många som varnar för de mycket stora
              negativa konsekvenser som kommer att uppstå vid en eventuell stängning
              av Barsebäcks andra reaktor. Men nu händer det här i alla fall.
              Lägg härtill planerna på ett nytt stort gaseldat kraftverk i Malmö
              som ska ersätta en del av bortfallet när Barsebäck nu stängs helt.
              Det ger ytterligare drygt en miljon ton koldioxid till luften
              i Skåne.
            </seg>
            <seg n="5ccdbaf5">
              Miljöminister Lena Sommestad säger i Sydsvenska Dagbladet att
              tillståndet nu är akut vad gäller klimatförändringen och framhåller
              vikten av att få i gång politiken. Samma dag uttalar sig vår nya
              energiminister Mona Sahlin i Göteborgs-Posten om att kärnkraften
              ska avvecklas.
            </seg>
            <seg n="63827fdc">
              Trots att Sommestad och Sahlin numera jobbar i samma departement
              verkar de inte ha någon som helst samordning av sin politik. Eller
              är det deras plan att växthuseffekten ska motverkas genom att
              kärnkraften avvecklas? Väljarna låter sig dock inte luras av detta
              dubbelspel. De inser att vi måste motverka växthuseffekten genom
              att avveckla energiproduktion som ger koldioxidutsläpp, inte tvärtom
              som regeringen nu gör.
            </seg>
            <seg n="c1277bbc">
              Lägg också härtill att helstatliga Vattenfall får bottenbetyg
              i den rankning som Världsnaturfonden gjort över hur världens största
              energibolag påverkar miljön. Vattenfall hamnar på 19:e plats bland
              Europas 21 största energibolag. WWF:s generalsekreterare kallar
              Vattenfalls agerande för en skandal.
            </seg>
            <seg n="a235c9b0">
              Den massiva kritik som på senare tid riktats mot regeringens
              sätt att styra Vattenfall är välförtjänt. Regeringen och Näringsdepartementet
              har inte tagit sitt ansvar när det gäller att ge tydliga direktiv
              och prioriteringar.
            </seg>
            <seg n="9d89885d">
              Vi har nu ett statligt bolag som skulle bli flaggskeppet i den
              socialdemokratiska regeringens omställning av energimarknaden.
              Och det blev det ju, med besked! Det gick dock åt helt fel håll
              med tvångsförflyttning av minoritetsgrupper i det forna Östtyskland
              och brytning och eldning av gigantiska mängder brunkol med stora
              koldioxidutsläpp som följd. Dessutom finns det en underlåtenhet
              att återkomma till riksdagen för godkännande av stora investeringar
              i brunkol. Det handlar om ungefär 70 miljarder.
            </seg>
            <seg n="3f2b61f8">
              Till detta återkommer vi efter jul då vi har att behandla ett
              särskilt betänkande om just Vattenfall. Det lär bli en intressant
              diskussion.
            </seg>
            <seg n="1ae80f00">
              Herr talman! Den svenska energipolitiken har havererat. Man har
              fastnat i så gamla hjulspår att man inte längre förmår att se
              verkligheten som den faktiskt är. Regeringen menar att den är
              modern när den stänger kärnkraftverk, men sanningen är ju den
              att det finns fler länder runtom i världen som bygger nya kärnkraftsanläggningar
              än vad det är som stänger av.
            </seg>
            <seg n="70bb656c">
              Just nu byggs och projekteras ca 30 kärnkraftverk runtom i världen.
              Ett tydligt exempel är Holland, som för en tid sedan beslutade
              att avveckla sin kärnkraft. De har nu ångrat sig och kör i gång
              sitt program igen. Det är, energiministern, precis vad den svenska
              regeringen också borde göra. Be hela svenska folket ha överseende
              med de senaste 25 årens kramp och haveri i energipolitiken. Ångra
              er och lyssna på era egna kommunalråd i denna fråga. Lyssna på
              det nätverk av förtroendevalda socialdemokrater som nu vägrar
              ställa in sig i ledet och i stället aktivt försöker få er att
              ändra inställning.
            </seg>
            <seg n="c2bed3d6">
              Häv samtidigt alla de förbud som finns när det gäller forskning
              om ny kärnkraft eller uppförande av nya kärnkraftverk här precis
              som i Finland. Lyssna på en bred majoritet av svenska folket.
            </seg>
            <seg n="b8651a55">
              Herr talman! Låt mig summera det hela: Energiminister Mona Sahlin
              vill få oss att tro att regeringen bygger det gröna folkhemmet.
              Men det är tydligt att det är det svarta folkhemmet som de håller
              på att bygga. Vi har svart olja, svart sot från kolproducerad
              el som driver in över Sverige från Danmark, svarta löner som inte
              tillåts bli vita när det gäller tjänster i hemmet och så vidare.
              Huruvida även själarna är svarta, som Evert Taube sjunger, finns
              det en annan, högre instans som prövar. Det gör vi inte i riksdagen.
            </seg>
          </u>
          <note n="ae4b9309">
            Herr talman! Med detta yrkar jag bifall till reservation nr 5.
          </note>
          <note type="speaker" n="8326fcf4">
            Anf. 215 MARIA LARSSON (kd):
          </note>
          <u who="Q447542" xml:id="i-4f3f11260c4f6ba5-0" n="0f0afc67">
            <seg n="5b335f7d">
              Även Socialdemokraterna i riksdagen måste väl se sambandet mellan
              å ena sidan en otillräcklig inhemsk elproduktion och elimport
              och talet om nedläggningar i svensk basindustri.
            </seg>
            <seg n="44dd8df3">
              Lennart Beijer talade tidigare här om jobb. Men det är ju jobblöshet
              som skapas genom den energipolitik som just nu förs.
            </seg>
            <seg n="6068febf">
              Herr talman! Jag fick i dag i min hand en alldeles färsk rapport
              som jag tror har presenterats i dag från Ångpanneföreningen. Man
              har tittat på och belyst om de kriterier som vi har lagt fast
              för en stängning av Barsebäck 2 under 2005 är uppfyllda eller
              inte.
            </seg>
            <seg n="4a64ff41">
              Det handlar om att stängningen inte får medföra påtagligt negativa
              effekter för elpriset eller på tillgången på el för elindustrin.
              Effektbalansen ska inte riskeras. Miljö- och klimatfrågan ska
              ha en god utvecklingspotential vid en stängning. De här villkoren
              har prövats av riksdagen flera gånger. Vi debatterade dem 2001
              och 2003. Vid dessa tillfällen fann också regeringen att villkoren
              inte ansågs uppfyllda på vissa punkter. Det gällde effektbalansen
              och påverkan på miljön och klimatet.
            </seg>
            <seg n="17580b16">
              Hur är det nu då? Ja, det är det som Ångpanneföreningen har tittat
              på. Man konstaterar till att börja med att användningen av el
              fortsätter att öka i Norden. Även vid ett normal år är vi beroende
              av import från kontinenten och från Ryssland. Andelen fossil elproduktion
              har ökat i systemet. Vi har fått en installerad effekt, framför
              allt i form av en ökad andel värmekraft.
            </seg>
            <seg n="4c93527b">
              Ändå säger man från Svenska Kraftnät i sina bedömningar att vi
              klarar en kall tioårsvinter bara om samtliga elva kärnkraftsreaktorer
              har hundra procents tillgänglighet. Samtliga distributionssystem
              måste vara intakta. Erforderlig import måste komma till stånd.
              Effektreserven måste vara aktiverad. De förbrukningsdämpningar
              som är överenskomna med industrin måste komma till stånd efter
              att varningar har utfärdats.
            </seg>
            <seg n="af03f766">
              Det är ganska många om som ska uppfyllas om vi inte ska få en
              effektbrist. Därmed kan man ganska tydligt se att effektbristen
              inte heller i dagsläget är uppfylld enligt de kriterier som vi
              har fastställt i riksdagen vid en stängning 2005. De planerade
              nya anläggningarna kommer inte att kunna reducera effekterna av
              effektbristen förrän 2009.
            </seg>
            <seg n="8e61369b">
              Hur påverkar en stängning 2005 elpriset? Här säger Ångpanneföreningen
              att en stängning kommer att föra prisnivån uppåt, och på kort
              sikt kan prispåverkan bli kännbar. I villkoren för stängning säger
              vi ju att det inte får medföra en påtagligt negativ effekt för
              priset.
            </seg>
            <seg n="56c74434">
              Det allra allvarligaste tycker jag är ändå påverkan på miljön
              och klimatet. Den el som produceras i Barsebäck i dag kommer på
              marginalen att ersättas med kolkondens, men även med elproduktion
              som inte är fossilbaserad och biobränslebaserad kraftvärme. Men
              utsläppen av växthusgaser kommer att öka. Om det blir fortsatta
              år med torka kan ökningen bli så mycket som 5 % av Sveriges totala
              koldioxidutsläpp.
            </seg>
            <seg n="3b1e6229">
              Jag anser att en stängning av Barsebäck 2 därför sker, i enlighet
              med Ångpanneföreningens beräkningar, i direkt konflikt med ambitionen
              att minska utsläppen av växthusgaser. Effektbalansen blir svår
              att upprätthålla, påverkan på priset blir kännbar och miljön kommer
              att lida negativa effekter. Villkoren är fastställda av riksdagen,
              men det är inte uppfyllda.
            </seg>
            <seg n="6f7cb922">
              Det ska bli intressant att höra om Mona Sahlin kommer att medverka
              till en stängning av Barsebäck 2, trots att villkoren inte är
              uppfyllda. Det kommer i så fall att innebära en försämring av
              miljön och en svårighet att upprätthålla effektbalansen framöver.
              Jag väntar med spänning på det svaret.
            </seg>
            <seg n="f80e1cd9">
              Herr talman! Vi kristdemokrater anser att svensk energipolitik
              måste byta inriktning. Sverige tillhör de länder som har förutsättningar
              att bli nettoexportör igen. Jag tycker att det är bedrövligt att
              vi har blivit nettoimportör de senaste åren. Vi har potential.
              Vi har en stor yta, vi har naturliga tillgångar och vi har ett
              bra kunnande för energiproduktion. Vi har möjlighet att bli en
              storproducent av miljövänlig el som kan spridas till Europa. Nu
              är det tvärtom, och jag tycker att det är en felaktig väg.
            </seg>
            <seg n="799c2601">
              Ett första steg för att bryta det dödläge som har varit i svensk
              energipolitik så länge är naturligtvis att ompröva kärnkraftspolitiken.
              Vi har försökt att göra det på politisk väg, vi har diskuterat
              det, vi har haft utsträckta händer, och så vidare, men ingenting
              har hänt. Då har vi kristdemokrater sagt att när politiker inte
              kan lösa frågan på ett rimligt sätt är det rimligt att skicka
              tillbaka den till folket i en folkomröstning, där även de som
              i dag är under 43 år får vara med och tycka till om kärnkraften,
              för det har de inte fått. Folkomröstningen som ligger 25 år tillbaka
              i tiden fick de aldrig delta i.
            </seg>
            <seg n="ddecb85d">
              Med anledning av detta vill jag yrka bifall till reservation
              8.
            </seg>
            <seg n="bff66a91">
              Jag skulle också vilja säga någonting om den gröna skatteväxlingen.
              Jag läste med intresse Lennart Beijers debattartikel där han säger
              att han tycker att Vänstern måste ompröva skatteväxlingen därför
              att den fått orimliga fördelningspolitiska effekter. Jag håller
              med. Vi kristdemokrater tycker också att idén med skatteväxlingen
              är god, att grundtanken är riktig. Den skapar rätt förutsättningar,
              men den har genomförts på ett sätt som har fått orimliga konsekvenser
              för Sveriges låginkomsttagare framför allt.
            </seg>
            <seg n="3bd5a745">
              Vi kristdemokrater har bett riksdagens utredningstjänst att räkna
              på vad skatteväxlingen har inneburit för ett typiskt hushåll sedan
              man påbörjade den 2001. Vi har då antagit att hushållet värmer
              upp sin villa med hjälp av fyra kubikmeter olja per år. Man konsumerar
              5 000 kilowattimmar. Man kör en bil 1 500 mil per år vars tjänstevikt
              är 1 400 kilo. Det är två vuxna i familjen som arbetar. De tjänar
              18 000 respektive 24 000 kr ett ganska normalt hushåll.
            </seg>
            <seg n="70be938b">
              Svaret som vi fick säger oss att den skatteväxling som Socialdemokraterna
              med stödpartier har genomfört inte har någon god fördelningspolitisk
              profil. Totalt sett har den gröna skatteväxlingen för den här
              familjen inneburit kostnadsökningar på 6 495 kr per år. Det är
              ganska mycket pengar för ett hushåll. Deras inkomstskatt har ju
              minskat tack vare skatteväxlingen, men bara med 3 992 kr per år.
              Det betalar alltså inte på långa vägar för de ökade skatter man
              fått.
            </seg>
            <seg n="2fcc99c9">
              Det som är allvarligt är att den här familjen egentligen har
              väldigt liten handlingsmöjlighet. Man kan inte, om man bor på
              landsbygden, klara sig utan bil. Det är en väldigt stor investering
              att byta uppvärmningssystem. Så vad ska man göra? Man drabbas
              av en högre kostnad. Till detta kommer att man får betala ganska
              mycket för elcertifikaten som höjer elräkningen på nationell basis
              med 1,3 miljarder kronor per år, varav 0,5 miljarder går till
              ren administration. Det är inte klokt! Vilket hushåll har bett
              om att få medverka till det?
            </seg>
            <seg n="f08c94d3">
              Vår typfamilj är inte konstig på något sätt. Tvärtom är den ganska
              vanlig. Det här är orimliga konsekvenser av någonting som från
              början är en god tanke. Vi kristdemokrater anser att om en skatteväxling
              ska införas måste det medföra möjligheter för den som drabbas
              att ändra sitt beteende, och det är inte möjligt för flertalet
              av dem som drabbas av de negativa effekterna i dag.
            </seg>
            <seg n="ea96efd0">
              Herr talman! Avslutningsvis måste jag konstatera att nuvarande
              regering och stödpartier saknar tydlig inriktning för energipolitiken
              och saknar långsiktighet i sina beslut. Energipolitiken har blivit
              något slags experimentlåda som åtminstone ett av stödpartierna
              har fått ganska fri tillgång till för att ställa upp som regeringsunderlag.
              Nu är det dags att i stället för att använda energipolitiken som
              en tryckventil i vänsterkartellen börja se till vad hushåll och
              företag har för behov.
            </seg>
          </u>
          <note type="speaker" n="6cfafecc">
            Anf. 216 LENNART BEIJER (v):
          </note>
          <u who="Q5568994" xml:id="i-331c8965ead40261-1" n="b046444b">
            <seg n="e2f6fff7">
              Fru talman! Jag vill också hälsa energiministern mycket välkommen.
              Det blir många intressanta debatter i energifrågor här framdeles.
            </seg>
            <seg n="fe685a44">
              Man kan inte tro det, men faktum är att den svenska energipolitiken
              är mycket framgångsrik. När man lyssnade på de tidigare debattörerna
              så var vi inte ens i närheten av en framgångsrik energipolitik.
            </seg>
            <seg n="0145d3c9">
              Det politiska styrkebältet Socialdemokraterna, Centerpartiet
              och Vänsterpartiet driver på för att åstadkomma den helt nödvändiga
              energiomställningen.
            </seg>
            <seg n="0887818f">
              Det som är så tråkigt efter alla dessa år är att såväl Moderaterna,
              som Folkpartiet och Kristdemokraterna inte vill ha någon statlig
              styrning över huvud taget. Kärnkraften får väl vara kvar hur länge
              som helst i princip. Fossila bränslen ska användas. Och förnybar
              elproduktion ska vi inte stödja på något särskilt sätt, utan den
              får väl konkurrera och visa sina fördelar utan några statliga
              stöd.
            </seg>
            <seg n="b333525d">
              Det här är beklagligt. Men ändå händer saker. Vi går framåt på
              olika områden, och jag vill lyfta fram framför allt två områden
              som jag tycker har förändrat vår energipolitik och som också borde
              förändra diskussionen ganska avsevärt.
            </seg>
            <seg n="8a735da3">
              Elcertifikaten, som i alla fall några av de borgerliga partierna
              ogillar högst betydligt, visar att de gör nytta. De tränger ut
              fossila bränslen. De gynnar förnybar el och elproduktion. Fast
              de bara har funnits i ett år drygt märker vi hur de till och med
              påverkar den stora skogsindustrin, som ser till att bygga om sina
              anläggningar så att de på bästa sätt kan delta i det här systemet.
            </seg>
            <seg n="3b1e8af0">
              Vi vet att man diskuterar elcertifikat också i Norge och andra
              länder. Det är alldeles självklart att ju fler länder vi kan få
              att ställa sig bakom elcertifikaten, desto starkare och bättre
              blir det systemet. Är Folkpartiet och Moderaterna emot certifikat
              även i en sådan utveckling?
            </seg>
            <seg n="3681e0cc">
              Handeln med utsläppsrätter som kör i gång från 1 januari nästa
              år innebär ett helt nytt läge. Det kommer säkert att ta ett tag
              innan vi har fattat vilken betydelse de faktiskt har. Vi får nu
              en kontroll av koldioxidutsläppen på EU-nivå. Det ger också möjlighet
              att fatta beslut om att börja minska, i snabb eller mindre snabb
              takt, koldioxidutsläppen i hela Europaområdet.
            </seg>
            <seg n="14c37d08">
              Det går alltså inte längre, som Eva Flyborg och jag tror även
              Maria Larsson var inne på, att säga att det kommer smutsig kolkraft
              från Danmark eller någon annanstans. Det kan inte komma någon
              mer smutsig kolkraft eller några mer koldioxidutsläpp efter den
              1 januari från den handlande sektorn, alltså industri- och energianläggningar.
              Det är det som är det fina. Det kan bli mer utsläpp på svensk
              mark. Men vi vet allihop och har konstaterat flera gånger att
              koldioxidutsläppen är farliga oavsett var de sker. De måste alltså
              minska någonstans i övriga Europa för att de ska kunna öka i Sverige.
              Om man befarar en fortsatt ökning av kolanvändning för att Sverige
              lägger om sin energipolitik är man fel ute, för det är så att
              trycket hålls uppe och det måste till andra åtgärder. Vi klarar
              inte att öka koldioxidutsläppen ytterligare, utan de ska bort.
              Men de tre partierna vill också påbörja avveckling av kärnkraft,
              vilket ändå har gått ganska sakta.
            </seg>
            <seg n="de424353">
              Det är naturligtvis viktigt att det här systemet kommer att användas
              över hela världen. Det är viktigt att Ryssland, som nu har skrivit
              under Kyotoprotokollet, är med. Kina och Indien är viktiga länder
              som bör komma med i ett sådant här system. Vi får verkligen hoppas
              att också USA inser att det är en nödvändig väg att gå.
            </seg>
            <seg n="159f776c">
              Jag måste bemöta Maria Larsson när hon tar upp Kubal i Sundsvall.
              Det är en intressant diskussion. Man kan säga att det finns fem
              industrier i Sverige som har liknande situation, som alltså är
              tungt elintensiva.
            </seg>
            <seg n="a3fcb9eb">
              Frågan är naturligtvis hur de klarar sig. Det gäller säkert också
              andra, lika elintensiva, företag i Europa, alltså inte bara i
              Sverige. Frågan är bara hur Maria Larsson har tänkt angripa det
              här problemet på en avreglerad marknad dessutom. Hade det varit
              innan 1996 kunde man alltid ha fixat det på något sätt. Men hur
              ska vi klara av att få till stånd elavtal som ligger på så pass
              hyfsat pris, och dessutom är så långsiktiga, att vi klarar hem
              de särskilt elintensiva industrierna? Det är inte så enkelt, och
              det beror definitivt inte på den svenska energipolitiken. Det
              beror på att vi har en avreglerad elmarknad som mer och mer blir
              en marknad för hela norra Europa.
            </seg>
            <seg n="bf1d0ea0">
              Maria Larsson litar egentligen inte på den avreglerade elmarknaden.
              Det är väl antagligen det som är problemet. Den kommer att få
              konsekvenser, men jag tror ändå att vi ska kunna klara av merparten
              av elintensiv industri. Det har vi gjort hittills, och det tänker
              vi fortsätta med.
            </seg>
            <seg n="1edc78c5">
              Däremot är det problem med utsläppen av koldioxid, bland annat
              när det gäller den stora transportsektorn. Där har vi inte kommit
              särskilt långt. Och frågan är vad man gör. Här ökar ju CO2-utsläppen.
              Framför allt gäller det tunga transporter. Det går naturligtvis
              inte i en handvändning att bygga järnvägar och få ett rationellt
              järnvägssystem som kan ersätta dessa transporter, men vi måste
              dra åt det hållet.
            </seg>
            <seg n="70d6fc4e">
              Jag tycker alltså att det vore intressant att pröva på detta
              med certifikat även i den här sektorn för att få fram förnybara
              drivmedel. Kanske skulle vi också pröva utsläppshandel på Europanivå
              för att även här fånga in denna bubbla. Det verkar något svårare,
              men det kanske är den vägen vi måste gå.
            </seg>
            <seg n="3a23bf28">
              Fru talman! Eva Flyborg gjorde vilda angrepp på Vattenfall. Jag
              måste ändå besvara det. Jag tycker inte att det är seriöst. Vi
              vet allihop att om ett företag, ett energibolag, ger sig in på
              den polska marknaden, och dessutom i östra Tyskland, så lär det
              inte vara vattenkraft de pysslar med. I de här länderna är det
              upp till 9798 % kol i botten av all energiproduktion. Om ett företag
              som Vattenfall tar ansvaret och gör ett effektivt arbete för att
              få så effektiva anläggningar som möjligt, ska man då säga att
              de missköter sig? Möjligen kan man säga att de inte ska vara utanför
              Sveriges gränser, men nu är de det. Jag tycker att de gör ett
              bra jobb, och man kan inte säga att de speciellt ska vara dem
              som går ifrån detta och gör något annat än att använda den kol
              som alltid har använts.
            </seg>
            <seg n="010f153e">
              Fru talman! Vi börjar se möjligheterna till ett robustare energisystem
              i Sverige, men faktiskt också lite grann på Europanivå. Då tänker
              jag mycket på utsläppshandel. Det behövs säkerligen bättre samverkan
              mellan politik, kraftindustri och vanlig industri. Jag hoppas
              att vi når dit. Det skulle vara jättebra, det har jag sagt flera
              gånger förut, om även de borgerliga partierna ville vara med i
              det här arbetet på ett mer seriöst sätt. Jag yrkar bifall till
              förslaget i betänkandet.
            </seg>
          </u>
          <note type="speaker" n="f6da820e">
            Anf. 217 ÅSA TORSTENSSON (c):
          </note>
          <u who="Q271235" xml:id="i-63ddd8baa58b71f3-2" n="b81c0d02">
            <seg n="45da4692">
              Fru talman! Jag ska också vända mig till Mona Sahlin och välkomna
              henne till den här energidebatten.
            </seg>
            <seg n="b4eba342">
              Fru talman! Låt mig gå rakt på sak. Denna årliga debatt kring
              energibetänkandet har tyvärr utformats till att bli en årlig upprepning
              av 20-åriga positioner i kärnkraftsfrågan. Det är synd men förståeligt
              då energidebatten i Sverige sedan lång tid inneburit att allt
              fokus legat på kärnkraften. Därmed har debatten om framtida energisystem
              och deras miljöutmaningar undvikits.
            </seg>
            <seg n="708d7a99">
              Fru talman! Nu är det så att kärnkraften har en begränsad ekonomisk
              livslängd oavsett vad man tycker om tekniken i sig, dess brister
              och dess fördelar. Den dagen kommer, och den kommer närmare hela
              tiden, då de svenska kärnkraftsreaktorerna behöver ersättas med
              ny kraft. Visionen om en ekologiskt uthållig elproduktion kommer
              dock att förbli en ganska suddig dröm om vi inte tacklar uppgiften
              här och nu. Vår stora uppgift inom politiken måste därför vara
              att på ett ansvarsfullt sätt fasa ut dessa reaktorer och samtidigt
              på ett ansvarsfullt sätt ge förutsättningar för marknaden att
              fasa in mer och mer alternativa energikällor och därmed förnybar
              elproduktion.
            </seg>
            <seg n="767dad02">
              Fru talman! Varje svensk regering har att ta ansvar för de reaktorer
              som i dag finns. Vi har nybyggnadsförbud. Vi vet att reaktorerna
              blir gamla och till slut för gamla. Detta får aldrig komma som
              en överraskning. Därför har också varje svensk regering att ta
              ansvar för att svenskt näringsliv har konkurrenskraftiga villkor
              även vad avser energikostnaderna. Varje svensk regering har också
              att ta sitt ansvar för det globala miljöarbetet och att arbeta
              offensivt för att finna långsiktigt hållbara energisystem.
            </seg>
            <seg n="17a7db67">
              För att industrin ska känna sig trygg inför sina investeringsbehov
              förutsätts att de många partiernas ansvar tas. Vi vet att industrin
              aldrig kommer att genomföra nyinvesteringar om man inte vet vart
              energipolitiken tar vägen vid till exempel ett regeringsskifte.
              Vi vet att kraftindustrin säger: Vi har inte råd att leva med
              politisk osäkerhet. Det vet vi alla här i salen. Och jag vet att
              kraftindustrin förväntar sig att vi som politiska företrädare
              är tydliga i dessa deras frågor.
            </seg>
            <seg n="9275128d">
              Fru talman! Närmare hälften av Sveriges elproduktion kommer från
              reaktorerna i Barsebäck, Oskarshamn, Ringhals och Forsmark. Alldeles
              självklart kan vi inte trycka på knappen i kväll, i morgon eller
              ens i övermorgon. Vi pratar sannolikt om decennier fram i tiden.
              Det kan låta långt, men i energisammanhang är det också långa
              tider vi har att prata om. Energisystem är otroligt långsiktiga
              system, och jag och Centerpartiet vill inte hamna i en situation
              där vi står utan halva Sveriges elproduktion samtidigt som vi
              inte har några alternativ. Stängningen av Barsebäck 1 är genomförd
              och den andra reaktorn är i planering för avstängning. Energiomställningen
              är påbörjad och ska fullföljas. Det är en viktig signal till marknaden.
              Investeringar i ny produktion kommer att underlättas när inriktningen
              ligger fast.
            </seg>
            <seg n="1ec5d96a">
              Jag måste dock upprepa att jag och Centerpartiet tror mycket
              på marknadslösningar och därför hade stora förväntningar på att
              vi tillsammans med kraftindustrin skulle ha hittat en ansvarsfull
              ansvarsfördelning av energiomställningen i stället för ett politiskt
              beslut om stängning av B2:an. Så blev det tyvärr inte. Det tycker
              jag är mycket tråkigt, och jag tar det som ett misslyckande. Men
              jag hoppas att inga dörrar är för evigt stängda.
            </seg>
            <seg n="b27d9383">
              Fru talman! Teknikens hållbarhet och kärnkraftens miljöbelastning
              kan vi ha olika uppfattningar om. Men att en ersättning måste
              fram måste vi vara överens om. Det vore dumt att tro att kärnkraften
              kommer att vara i evinnerlighet, längre än någon annan produktionsindustri
              eller längre än någon annan teknik som en gång i tiden varit modern.
              Skillnaden i det här fallet är att vi är väldigt beroende av just
              denna produktion. Därför kan vi inte lättvindigt hoppas på att
              omställningen löser sig själv.
            </seg>
            <seg n="fbc87d76">
              För 30 år sedan var frågor om leveranssäkerhet i fokus. I dag
              har klimatfrågan och den säkerhetspolitiska aspekten tagit över
              rubrikerna inom energiområdet. Inom hela EU hörs oftare höjda
              röster för minskat importberoende från instabila regioner i vår
              närhet. För Sveriges del vore det också önskvärt att stärka den
              inhemska energiproduktionen till exempel genom ökad biobränsleanvändning.
              Den förnybara energin finns redan. Vad som behövs är en markant
              större inbrytning på marknaden. Sverige har stora möjligheter
              att utöka användningen av kraftvärme för elproduktion. Våra väl
              utbyggda fjärrvärmenät är här en stor fördel.
            </seg>
            <seg n="76e3e1f2">
              Jag avrundar här, fru talman.
            </seg>
            <seg n="115da2f7">
              Centerpartiet har en reservation om forskning och utveckling
              av alternativa fordonsbränslen. Naturligtvis ställer jag mig bakom
              denna reservation, men yrkandet hade passat bättre i miljö- och
              jordbruksutskottet. Jag vet att den typen av debatt en debatt
              om alternativa fordonsbränslen försiggår där. Därför yrkar jag
              inte bifall till reservationen.
            </seg>
          </u>
          <note type="speaker" n="97dee646">
            Anf. 218 INGEGERD SAARINEN (mp):
          </note>
          <u who="Q4976383" xml:id="i-b2cfdf6aaad850c9-3" n="6cabed44">
            <seg n="b98388b8">
              Fru talman! Även jag önskar vår nya minister välkommen.
            </seg>
            <seg n="7fa99733">
              I svensk energipolitik har vi ett antal problem och ett antal
              icke-problem. Ett icke-problem är att elförbrukningen ständigt
              ökar. Men den ökar inte. Tvärtom har den minskat med 5 terawattimmar
              sedan toppåret 2001 och ligger ganska stadigt på 146 terawattimmar.
              Barsebäck 2 har under den senaste tioårsperioden producerat i
              medeltal 3,6 terawattimmar per år.
            </seg>
            <seg n="8f2f9a4c">
              Den sedan år 2001 minskade elanvändningen innebär att Barsebäck
              2 är ersatt redan innan den stängts. Elbalansen stärks dessutom
              av att biokraftsvärmen ökar, särskilt när det gäller skogsindustrin,
              med cirka en halv Barsebäcksreaktor till. Även vindkraften ökar
              lite grann. Framför allt kan den öka. I Tyskland producerar nu
              vindkraften 2530 terawattimmar per år, det vill säga lika mycket
              som sju eller åtta Barsebäcksreaktorer.
            </seg>
            <seg n="b683358e">
              Ett annat icke-problem är att vi är beroende av import av el.
              Under de senaste tolv månaderna har Sverige återigen varit nettoexportör
              av el. Om inget extremt inträffar under resten av december kommer
              Sverige att vara nettoexportör år 2004, och därmed sex av de senaste
              tio åren. Det borde ha varit sju år. Men år 2000 valde kraftindustrin
              att minska kärnkraftsproduktionen för att få upp priserna, vilket
              lyckades utomordentligt väl.
            </seg>
            <seg n="f4214376">
              Under normalår exporterar Sverige. Under ett extremt torrår som
              år 2003 är Sverige nettoimportör. Om det är ett problem är det
              i alla fall inte ett problem som löses genom att bevara eller
              bygga kärnkraft som är alldeles för dyr som kraftkälla för att
              användas enbart som reserv någon månad vart tjugonde år.
            </seg>
            <seg n="a6ee38ad">
              Ytterligare ett icke-problem är att kärnkraftsavveckling leder
              till ökade koldioxidutsläpp. Möjligen är det sant i dag, men det
              är i alla fall inte sant från nyåret. Genom utsläppshandeln finns
              det en gemensam europeisk bubbla. Om någon ökar utsläppen måste
              någon annan minska utsläppen med lika mycket. Summan är konstant
              de närmaste tre åren. I Tyskland, Danmark och Finland måste utsläppen
              minska rejält.
            </seg>
            <seg n="c85cab25">
              Det finns också reella problem. Ett av dem är risken för effektbrist.
              Antingen kan man ta den risken till förevändning för populistiska
              utspel, eller också kan man gå till roten med problemet. Halva
              effektbehovet en riktigt kall vintermorgon täcks av elvärmen,
              kanske 14 000 megawatt. Barsebäcksreaktorn ger 600 megawatt det
              vill säga om den fungerar när den som bäst behövs. Det krävs alltså
              en avveckling av 45 % av den effektdrivande elvärmen för att kompensera
              för Barsebäck, och det har kanske redan hänt.
            </seg>
            <seg n="22b1bc11">
              Det är fantastiskt dyrt att hålla sig med ett elsystem som klarar
              att leverera 28 000 megawatt när vi egentligen skulle klara oss
              med hälften. Varannan ledning, vartannat kraftverk och mer än
              varannan transformator behövs för elvärmen. Det är nu 25 år sedan
              Socialdemokraterna och Folkpartiet lanserade linje 2 i folkomröstningen.
              På deras valsedel stod det att åtgärder vidtas för att styra elkonsumtionen
              bland annat för att förhindra direktverkande elvärme i permanentbebyggelse.
            </seg>
            <seg n="bde9026e">
              Men i själva verket byggs nästan alla småhus med just direktverkande
              elvärme.
            </seg>
            <seg n="805c3c28">
              Ni förutsåg problemet. Ni vann omröstningen på löftet om att
              åtgärda det. Trots att antingen Folkpartiet eller också Socialdemokraterna
              har regerat Sverige varje dag under dessa 25 år har problemet
              bara förvärrats.
            </seg>
            <seg n="b4e8bc2f">
              Inför denna vinter har Svenska Kraftnät köpt avtal om minskad
              elförbrukning hos ett antal stora industrier. Det är naturligtvis
              bättre än strömavbrott, men det är uppochnedvända världen att
              industrier ska dra ned på produktionen därför att villorna tar
              elen från dem. En elmarknadsreform som lägger kostnaderna på ett
              riktigt sätt så att de som har största behovet prioriteras är
              mycket bättre. Det är för mig en gåta att borgerliga partier,
              som annars är för marknadsekonomi, inte på ett seriöst sätt studerar
              effekterna av en möjlig elmarknadsreform. Varför duckar ni bara
              och går undan i den frågan?
            </seg>
            <seg n="6c92d50a">
              Det finns många sätt att minska elanvändningen i villor, bland
              annat genom att sätta in moderna fönster eller genom att ersätta
              hela, eller åtminstone delar av, elvärmen till exempel med en
              pelletskamin. Vattenburen elvärme är det lätt att ersätta, och
              det är dessutom lönsamt. Men det är dyrt att få fram den sista
              kilowattimmen.
            </seg>
            <seg n="d7f7b90e">
              Ett annat reellt problem är att elmarknaden starkt domineras
              av Vattenfall och helt och hållet av Vattenfall, Sydkraft och
              Fortum. Vattenfall har praktiskt taget monopol under tid med vinterkyla.
              Det må vara sant att Vattenfall utslaget på hela året bara har
              20 % av den nordiska elmarknaden, men på vintern finns det ingen
              nordisk elmarknad eftersom ledningskapaciteten är begränsad. Då
              sitter Vattenfall på 6070 % av kapaciteten och är ofta ensamt
              om att kunna producera mer. Det här problemet kan man lösa genom
              att bygga kablar åt alla håll för 3 miljarder kronor styck, vilket
              ska betalas av elkonsumenterna. Eller också kan man minska elvärmen.
              Mindre elvärme innebär mindre marknadsmakt för Vattenfall.
            </seg>
            <seg n="8b7f053e">
              Styrningen av Vattenfall har varit dålig i många år. Det är regeringens
              fel. Riksdagen har i en granskningsdebatt också fällt förre näringsministern
              Björn Rosengren på denna punkt. Det behövs en bättre styrning
              och klartext om en miljöhänsyn vars betydelse ledningen inte behöver
              tvivla på.
            </seg>
            <seg n="2f739a5f">
              Vd Lars G. Josefsson visade så sent som i måndags i en TV-intervju
              att han inte har tagit till sig ett dugg av all kritik. Tillfrågad
              om Vattenfall i något läge kan prioritera miljön framför pengarna
              förklarade han att det på sikt skulle erodera kapitalbasen och
              leda till att Vattenfall upphör att existera. Vattenfall står
              ju för att vi ska vara nummer ett för miljön. Ju mer framgångsrikt
              Vattenfall är, desto bättre för miljön, sade han.
            </seg>
            <seg n="2f209430">
              Likt Storebror i Orwells roman 1984 där diktaturens nyspråk hävdar
              att krig är lika med fred och frihet lika med slaveri ägnar sig
              även Josefsson åt nyspråk. För Vattenfalls del är en hundrafaldig
              ökning av utsläppen av växthusgaser lika med att vara nummer ett
              för miljön.
            </seg>
            <seg n="3efd3aa0">
              Ett annat reellt problem är att Sverige har mest kärnkraft per
              capita i världen. Jodå, år 2002 gjorde vi av med 7 368 kilowattimmar
              per man, kvinna och barn klart före Frankrike med 6 933 kilowattimmar.
              USA låg på 2 709 kilowattimmar och Storbritannien på 1 416 kilowattimmar.
              Länder som Danmark, Norge, Polen, Estland, Lettland, Italien,
              Turkiet och Indonesien låg på 0 kilowattimme.
            </seg>
            <seg n="0b9869bf">
              Är då 7 368 kilowattimmar kärnkraft så mycket? Ja, det är mycket.
              Det är en energimängd som räcker för att lyfta 7 638 bilar till
              Eiffeltornets topp.
            </seg>
            <seg n="66a46640">
              Det speciella med Sverige är inte att det här diskuteras avveckling
              av kärnkraft. Det speciella ja, direkt extrema är att vi har så
              mycket kärnkraft. Det är inget speciellt med avveckling. Sedan
              millennieskiftet har byggen av åtta reaktorer startat en i Kina,
              en i Nordkorea och de övriga i Indien. Samtidigt har 19 reaktorer
              stängts för gott en av dem i Japan, en i Kanada och alla övriga
              i Europa, varav tolv i Storbritannien där regeringen inte alls
              är mot kärnkraften.
            </seg>
            <seg n="5c10b2ae">
              Visst finns det exempel på länder som gillar kärnkraft: Nordkorea,
              Iran och Pakistan till exempel. Även Sydkorea och Taiwan har en
              historia av intresse för mindre fredlig kärnenergi, liksom givetvis
              världens nu ledande kärnkraftsbyggarland, Indien. Även al-Qaida
              gillar nog kärnkraft och funderade på att attackera sådana anläggningar
              när de valde mål inför sin stora attack fast de i stället valde
              tvillingskyskraporna och Pentagon.
            </seg>
            <seg n="6a637f1d">
              Genom Sveriges oerhörda satsning på kärnkraft och genom att klamra
              oss fast vid den verkar vi för en farlig värld och för ett farligt
              Sverige. SKI håller så dålig ordning på terroristskyddet att Säpo
              har gjort razzia på inspektionen.
            </seg>
            <seg n="51d0ea29">
              Inte nog med att vi har mest kärnkraft i världen per capita.
              Vattenfall och Sydkraft vill bygga ännu mer i Sverige. Det kommer
              att sätta samtliga politiska partier, men särskilt regeringen,
              på prov. Att öka effekten på befintliga kärnkraftsreaktorer får
              exakt samma verkan som att bygga en ny stor reaktor. Det ökar
              uranförbrukningen, det ger mer avfall, och om en olycka inträffar
              kommer mer radioaktivitet ut. Men effektökningen prövas av regeringen,
              och regeringen kan säga nej. Centern och Vänstern har också ett
              tungt ansvar i den här frågan.
            </seg>
          </u>
          <note type="speaker" n="a9aaa188">
            Anf. 219 NILS-GÖRAN HOLMQVIST (s):
          </note>
          <u who="Q5811951" xml:id="i-b7e926d45672c8d0-0" n="3eec0b29">
            <seg n="f954b72f">
              Fru talman! Vi behandlar nu budgetområde 21, Energi. Det omfattar
              tre verksamhetsområden: elmarknadspolitik, övrig energimarknadspolitik
              och politik för ett uthålligt energisystem.
            </seg>
            <seg n="c26bb175">
              Då man lyssnar på Ulla Löfgren, Eva Flyborg och Maria Larsson
              får man intrycket att de inte har förstått någonting av vår energipolitik
              tidigare, utan det är ungefär som Thomas Östros sade: Det är munterkvistarnas
              kväll i kväll.
            </seg>
            <seg n="413b92f6">
              Jag vill börja med att säga att målet för vår energipolitik på
              kort och lång sikt är att trygga tillgången på el och annan energi
              på med omvärlden konkurrenskraftiga villkor. Energipolitiken ska
              skapa villkor för en effektiv och hållbar energianvändning och
              en kostnadseffektiv svensk energiförsörjning med låg negativ inverkan
              på hälsa, miljö och klimat samt underlätta omställningen till
              ett ekologiskt uthålligt samhälle. Härigenom främjas en god ekonomisk
              och social utveckling i hela Sverige.
            </seg>
            <seg n="13a7ed55">
              Riksdagen har tidigare beslutat om vår inriktning för energipolitiken.
              De besluten baserar sig på överenskommelserna med Centerpartiet
              och Vänsterpartiet från 1997 och 2002. De innebär att vi ska trygga
              tillgången på el och annan energi på gentemot omvärlden konkurrenskraftiga
              villkor.
            </seg>
            <seg n="37b8b8c0">
              Jag vill något kommentera det Maria Larsson sade om Kubal. Maria,
              det är ju så att Sverige har ett av de lägsta elpriserna i Europa
              enligt den statistik som redovisas i en skrift som har kommit
              från Energimyndigheten, Energiläget 2004 . Jag vill be Maria Larsson
              och övriga att titta vad som står där.
            </seg>
            <seg n="9e06ef8d">
              När det gäller Kubal och andra elintensiva industrier är det
              självklart viktigt att vi har möjlighet att ge dem förutsättningar
              att leva kvar i Sverige. Det är också vi socialdemokrater självklart
              överens om. Det enda bolag som är intresserat av att skriva ett
              avtal i dag är Vattenfall. De två övriga stora energibolagen,
              Fortum och Sydkraft, finns det inget intresse hos. Vad säger Maria
              Larsson till dem då? Har Maria Larsson möjlighet att påverka dem
              och säga att de också ska skriva långa avtal? Maria Larsson, jag
              tycker att om man vill ha en öppen marknad så ska man se till
              att även andra aktörer får sig en släng av sleven.
            </seg>
            <seg n="686540f9">
              Fru talman! Jag ska gå över till att prata lite om kärnkraftens
              vara eller inte vara. Vi har ju hittills pratat en del om det.
              Vi tre partier som står bakom omställningen av vårt energisystem
              längre tillbaka och även nu säger i energiöverenskommelserna från
              1997 och 2002 att vi ska avveckla kärnkraften på sikt. Vi har
              avvecklat Barsebäck 1. Barsebäck 2 ska stängas i maj 2005 enligt
              beslut av regeringen, som också har tillställts Barsebäcks ledning.
            </seg>
            <seg n="9a6478e0">
              Vi har haft en utredare, Bo Bylund, generaldirektör för Banverket,
              som fick i uppdrag av oss i de tre partierna att diskutera med
              energisektorn hur vi kunde komma fram till en avveckling av kärnkraften
              och ett förhållande där industrin var med. Men tyvärr nådde vi
              inte en överenskommelse. Industrin var inte intresserad av en
              sådan lösning. Det innebar att vi fick använda den stopplag som
              vi har och säga att Barsebäck 2 ska stängas. Utöver det har vi
              också sagt att på sikt ska vi driva det här vidare.
            </seg>
            <seg n="a9e9b1b6">
              Jag vill understryka att det inte är någon förtida avveckling
              av kärnkraften, som de tre borgerliga partierna framhåller i sin
              reservation. Vi säger att avvecklingen ska göras på ett säkert
              och effektivt sätt så att industrin och privatkunderna även fortsättningsvis
              får låga priser på el. Vi säger vidare att vi ska bygga ut mer
              biobränslebaserad energi. Vi vill stimulera till att man i större
              samhällen bygger ut fjärrvärmen, så att vi kommer bort från fossila
              bränslen som kol och olja. Vi ska satsa på en utbyggnad av vindkraft,
              kraftvärme och småskalig vattenkraft.
            </seg>
            <seg n="b58b2d93">
              Eva Flyborg, Maria Larsson och Ulla Löfgren sade alla tre att
              vi kommer att öka fossilanvändningen och att vi skulle importera
              mera kol. Men det är tydligen någonting som ni inte har förstått.
              Vi har fattat beslut i denna kammare om att vi från 1 januari
              inför utsläppsrätter, precis som Lennart Beijer och Åsa Torstensson
              sade. Det innebär att om vi ska öka utsläppen så måste man sänka
              någon annanstans, med det beslutet om utsläppsrätterna. Det innebär
              att våra tyska, polska och danska kamrater får se till att effektivisera
              och göra någonting för sina kolkraftverk för att de ska kunna
              leva vidare framöver.
            </seg>
            <seg n="95e713ee">
              Fru talman! I avsnittet om Energimyndigheten, en myndighet som
              ofta kritiseras och beskylls för att vara tandlös, vill reservanterna
              att myndigheten ska få en bättre tillsyn av nätföretagen och att
              man ska skärpa sanktionsbestämmelserna. Men jag vill peka på att
              vi här i kammaren för några veckor sedan givit myndigheten nya
              instrument för att vidta det som reservanterna pekar på. Vi har
              i kammaren beslutat om en särskild lag om särskild förvaltning
              av elnät. Genom införande av denna lag kan en anläggning ställas
              under särskild förvaltning om en koncessionshavare i väsentlig
              mån inte fullgör sin skyldighet enligt ellagstiftningen. Utskottets
              majoritet gör en sammantagen bedömning av detta, och Energimyndighetens
              tillsynsverksamhet förstärks med den nya lagen. Myndigheten har
              också den nya Nätnyttomodellen som ett nytt verktyg i sitt tillsynsutövande.
            </seg>
            <seg n="13b373f7">
              Fru talman! Jag vill avslutningsvis ge en kommentar till affärsverket
              Svenska Kraftnäts investeringsplan för 20052007. Svenska Kraftnäts
              generaldirektör Jan Magnusson har föredragit denna plan om vilka
              projekt som de nordiska ländernas stamnätsföretag är överens om
              bör byggas för att säkra en bra överföring mellan de nordiska
              länderna.
            </seg>
            <seg n="0a5ce15f">
              Det projekt som det har varit diskussioner om är Fennoskan mellan
              Finland och Sverige. Det finns ytterligare fyra förbindelser som
              är viktiga för att stärka överföringen mellan de olika länderna
              så att vi ska få en säker energiöverföring. Detta ska vara genomfört
              omkring 2010 och ska ses som ett viktigt steg mot en bättre nordisk
              infrastruktur.
            </seg>
            <seg n="8539e93f">
              Den överföring som har diskuterats mest är den mellan Sverige
              och Finland. Svenska Kraftnät menar att kabeln skulle ge en bättre
              produktionsoptimering, ge mindre överföringsförluster, reducera
              risken för effektbrister, reducera risken för elransonering vid
              torrår och ge bättre förutsättning för elhandel över gränserna.
              Det är viktigt i en öppen elhandelsverksamhet.
            </seg>
          </u>
          <note n="4193f13b">
            Fru talman! Jag vill avsluta mitt anförande med att yrka bifall
            till förslaget i betänkande NU2004/05:1 Utgiftsområde 21 Energi
            och avslag på samtliga reservationer.
          </note>
          <note type="speaker" n="a53de18a">
            Anf. 220 INGEGERD SAARINEN (mp) replik:
          </note>
          <u who="Q4976383" xml:id="i-b2cfdf6aaad850c9-4" n="6cabed44">
            <seg n="c6917fdc">
              Fru talman! Egentligen hade jag inte tänkt begära replik och
              få debatten att dra ut på tiden, men jag glömde att yrka bifall
              till mina reservationer.
            </seg>
          </u>
          <note n="73dda2e0">
            Därmed yrkar jag bifall till reservationerna 2 och 30.
          </note>
          <note type="speaker" n="006a443b">
            Anf. 221 Samhällsbyggnadsminister MONA SAHLIN (s):
          </note>
          <u who="Q231413" xml:id="i-6ab2028c5d97e0d0-34" n="89d1d252">
            <seg n="d1a34122">
              Fru talman! Jag får tacka för välkomsthälsningarna till den energipolitiska
              debatten. Jag ser fram emot många debatter från denna talarstol
              i den här rollen under de kommande tio åren.
            </seg>
            <seg n="43636dd2">
              I varje välfärdsbygge krävs det en effektiv, trygg och miljövänlig
              energiförsörjning. Det är den viktigaste byggstenen för att klara
              samhällsbyggen, oavsett vilket land i världen vi talar om. Det
              här också ord som står för den svenska energipolitiken effektiv,
              trygg och miljövänlig.
            </seg>
            <seg n="18fda299">
              Den stora fråga som omställningen handlar om är om ett uthålligt
              samhälle står i konflikt eller inte med att ha ett effektivt samhälle
              också med tanke på industrins villkor. Jag vill mena att det här
              inte är någon konflikt, i stället är dessa förutsättningar för
              varandra. Uthållighet och omställning är förutsättningen för att
              långsiktigt klara också industrins villkor. Det är därför jag
              sätter stort värde på det blocköverskridande samarbete som finns
              inom energiområdet ända sedan 1997 med Socialdemokraterna, Centern
              och Vänsterpartiet. Där ingår en strategi för den fortsatta avvecklingen
              av kärnkraften.
            </seg>
            <seg n="6d9080f4">
              Vi i dessa tre partier är överens om att kärnkraften på ett kontrollerat
              och ansvarsfullt sätt måste fasas ut. Uran det vill jag påpeka
              eftersom det verkar som att ingen riktigt har tänkt på det kol
              och olja är alla tre ändliga bränslen. Det talas mycket om kol
              och olja, men minns att också uran är ändligt och inte en långsiktig
              lösning för energiförsörjningen.
            </seg>
            <seg n="40e1835f">
              Vi befinner oss i en situation, som många har pekat på i dag,
              där de reaktorer vi har tillkom under en period på 13 år och därmed
              riskerar att falla för åldersstrecket under en väldigt kort period.
              Då kan vi tala om påtvingad och hastig avveckling med negativa
              konsekvenser för sysselsättning och välfärd. Det vi i stället
              vill göra är att visa hur vi kan fasa ut kärnkraftsreaktorerna
              i den takt som vi har ny och miljövänlig energi att ersätta dem
              med.
            </seg>
            <seg n="f0a03b30">
              Barsebäck 2 ska ställas av. I Regeringskansliet förbereder vi
              ett beslut som innebär att rätten att driva reaktorn ska upphöra
              att gälla vid utgången av maj månad nästa år.
            </seg>
            <seg n="3079201f">
              Utgångspunkterna för denna trepartsstrategi är inte nya. Sverige,
              som är ett mycket elintensivt land, är förstås beroende av en
              effektiv och väl fungerande elsektor. Det är viktigt att kunna
              fortsätta att erbjuda industrin el till konkurrenskraftiga priser
              och skapa förutsättningar för en effektiv och trygg elförsörjning
              med minsta möjliga påverkan på miljö och klimat. Det är väl den
              allra viktigaste uppgiften för den svenska energipolitiken.
            </seg>
            <seg n="51203293">
              Då är det hög tid att ställa om samhället för en hållbar utveckling.
              Det här arbetet blir alltmer intensivt också i världens övriga
              länder, inte minst inom EU. Bara för några veckor sedan var jag
              nere och träffade mina energiministerkolleger i Europeiska unionen.
              Det vi diskuterade var hur omställningen mot förnybar energi skulle
              gå till, inte om, utan hur, för denna frågeställning existerar
              i samtliga länder. Precis som många redan har påpekat i debatten
              sätter ju handeln med utsläppsrätter taket. Det är den där bubblan.
              Mycket av det de övriga borgerliga partierna har sagt har varit
              bubblor. Men här pratar vi om en bubbla för utsläppen, som på
              ett helt annat sätt än vad Europa och världen i övrigt ens har
              varit i närheten av kommer att reglera förutsättningarna för att
              få ett effektivt och hållbart system för att minska påfrestningarna
              på vår miljö.
            </seg>
            <seg n="7654bd2a">
              Sverige får redan i dag en tredjedel av energin från förnybara
              energikällor. Det är en internationellt sett mycket hög siffra
              i sammanhanget. Men vi måste komma längre. Vattenkraft och biobränsle
              både är och kommer att vara centrala inslag i energiförsörjningen
              framöver. Redan på kort sikt har vindkraften betydande potential,
              och dess betydelse kommer också att kunna öka. På längre sikt
              ser vi alla möjligheter till ny energiteknik, som ligger i till
              exempel solceller, bränsleceller och vätgas.
            </seg>
            <seg n="e21a2b91">
              Vi har satt upp ett ambitiöst mål för produktionen förnybar el.
              Där har elcertifikatssystemet under sina första 18 månader visat
              sig vara ett mycket effektivt styrmedel att främja produktionen
              av förnybar el. För att underlätta de stora investeringarna i
              den produktion som krävs är det viktigt att det här systemet får
              och har en ökad långsiktighet.
            </seg>
            <seg n="0197cd54">
              Men omställningen av energisystemet kan inte ske utan och jag
              tror inte någon har nämnt det här också en betydande energieffektivisering.
              I enlighet med det energipolitiska beslutet 2002 har redan en
              mängd insatser gjorts för att få en effektivare energianvändning.
              Vi har också gjort ganska stora framsteg, inte minst inom industrin.
              Men det finns väldigt mycket mer att göra.
            </seg>
            <seg n="f6bdd71f">
              Det program för energieffektivisering i energiintensiva företag
              som införs nu vid årsskiftet kommer att leda till ett minskat
              elbehov i de elintensiva företagen. Jag vill också påpeka att
              det förstås i hushållen finns stora möjligheter att förbättra
              energieffektiviteten och därmed, vill jag betona, frigöra el till
              industrin.
            </seg>
            <seg n="620bb26c">
              Därför är jag väldigt glad och spänd över möjligheten att få
              ta ett helhetsgrepp över både bostads- och energipolitiken. Jag
              vill bara ta ett exempel som är tankeväckande. Energimyndigheten
              har räknat ut att om alla svenska hushåll byter till resurseffektiva
              kranar minskar den nationella energiförbrukningen med minst 4
              terawatt. Det motsvarar ungefär vad Barsebäck 2 ger. Det här är
              ingenting som går att åstadkomma på kort sikt, men det säger ändå
              något om vilka enorma möjligheter som finns. Där kommer vi att
              gå vidare. Ett annat exempel är EG-direktivet om byggnaders energiprestanda
              som vi har fått alldeles nyligen. Direktivet innebär bland annat
              krav på energideklaration av byggnader när man säljer, hyr ut
              eller bygger nytt. Jag tror mycket på det instrumentet.
            </seg>
            <seg n="c36d5b6f">
              Även energihushållningsreglerna för nya byggnader ses över nu
              för att svara mot direktivets krav men också mot den tekniska
              utvecklingen. Vi ska bygga, och vi ska bygga om, energisnålt och
              miljövänligt. Här finns stora möjligheter att garantera industrin
              och andra förutsättningar.
            </seg>
            <seg n="3e1474f7">
              Jag vill alltså se energiomställningen som en möjlighet och inte
              som en svårighet, och den är absolut nödvändig. Jag hyser framför
              allt optimism och tro på att den nya tekniken ger möjligheter
              att effektivisera energianvändningen. Det ger även möjligheter
              för vår industri och för Sverige att bli ett föregångsland inom
              det här området.
            </seg>
            <seg n="6dcd7d1d">
              Det är stort för näringslivet. Det är en stor möjlighet. Det
              är också en marknad som vi vet växer oerhört snabbt i världen
              i dag. Den ska omställningen vara ett stort led i.
            </seg>
            <seg n="2ba901be">
              Både Moderaterna, Folkpartiet och Kristdemokraterna vill ju,
              som man kan läsa i betänkandet, dra ned på stödet till energipolitikområdet.
              Moderaterna vill avstå från att avveckla den kärnkraft vi redan
              har, men är oklara om huruvida de tänker sig en fortsatt utbyggnad
              av kärnkraften. Hur har de, utan stöd till förnybara bränslen,
              tänkt ersätta kärnkraften när reaktorerna blir gamla? De blir
              gamla tro mig på orden.
            </seg>
            <seg n="1e587162">
              Hur har de tänkt parera den situation som kommer att uppstå när
              flera svenska reaktorer under en period av bara några få år måste
              tas ur drift av åldersskäl?
            </seg>
            <seg n="9440719c">
              Folkpartiet vill förstås gå ännu längre och bygga ny kärnkraft.
              Kristdemokraterna är inte heller tydliga på den här punkten.
            </seg>
            <seg n="6ed114c9">
              Vad är alternativen?
            </seg>
            <seg n="08fba3d0">
              För var och en måste det ändå vara uppenbart om vi talar om mänskligheten
              alla världens länder att våra framtida energibehov inte kan täckas
              genom energiresurser som tar slut. Vi talar om årtionden. Det
              handlar om både fossila bränslen och uran.
            </seg>
            <seg n="ecb898be">
              Därmed inte sagt att världen kommer att klara denna enorma omställning
              fullt ut under min livstid. Omställningen av energisystemet är
              nödvändig, men den kommer att ta tid.
            </seg>
            <seg n="f84fe72f">
              Påfrestningarna på samhällsekonomi, försörjningstrygghet och
              miljö måste vi alla ta gemensamt ansvar för. Just därför är det
              hög tid att börja denna omställning nu. Det ger Sverige stora
              möjligheter. Det ger våra svenska företag möjligheter att expandera
              och växa. Sverige kan vara ledande i detta arbete. Det är energipolitiken
              för regeringen och på det här området för våra två samarbetspartier.
            </seg>
          </u>
          <note type="speaker" n="e2268496">
            Anf. 222 ULLA LÖFGREN (m) replik:
          </note>
          <u who="Q4989135" xml:id="i-b41e33261c90010c-1" n="5843c51c">
            <seg n="047130fc">
              Fru talman! När uppgörelsen mellan Socialdemokraterna, Centern
              och Vänstern träffades 1997 ansåg den dåvarande näringsministern
              Anders Sundström att man genom den hade säkrat en långsiktigt
              trygg elförsörjning till konkurrenskraftiga priser, och därmed
              givit goda förutsättningar för industrins investeringar.
            </seg>
            <seg n="a865c16e">
              Domen från Anders Sundströms efterträdare blev hård. I en artikel
              i Dagens Industri avslöjade näringsminister Pagrotsky att han
              omedelbart efter sitt tillträde slogs av den osäkerhet som rådde
              i energipolitiken, och hur han nu fann det nödvändigt att finna
              en helhetslösning som skulle ge förutsägbarhet och långsiktighet
              för kraftindustrin och därmed för hela svenska näringslivet.
            </seg>
            <seg n="24bc9359">
              Det var ju ett tydligt underbetyg till Anders Sundström som gjorde
              uppgörelsen.
            </seg>
            <seg n="0b984ef0">
              Delar den nuvarande energiministern Pagrotskys omdömen?
            </seg>
          </u>
          <note type="speaker" n="ca737025">
            Anf. 223 Samhällsbyggnadsminister MONA SAHLIN (s) replik:
          </note>
          <u who="Q231413" xml:id="i-6ab2028c5d97e0d0-35" n="89d1d252">
            <seg n="c81b5744">
              Fru talman! Föga förvånande tycker jag att den svenska energipolitiken
              är långsiktig, att den är hållbar och att den är helt nödvändig.
            </seg>
            <seg n="2f998498">
              Jag vet inte vad Ulla lägger i ordet långsiktig. Är det några
              år, är det 10 eller 20 år? Oavsett vilken innebörd Ulla lägger
              i ordet långsiktighet, tycker hon att kärnkraft är långsiktig?
            </seg>
            <seg n="ef4eae32">
              Om inte, hur tänker sig Moderaterna avveckla kärnkraften och
              med vad om man inte nu i god tid, för industrins skull är beredd
              att visa att det går att ställa om?
            </seg>
            <seg n="fbb7a0bb">
              Ju längre man väntar med att dra ut en tand som är ond, varig
              och sårig ju värre blir det. Det är därför vi börjar nu.
            </seg>
          </u>
          <note type="speaker" n="9546d2e1">
            Anf. 224 ULLA LÖFGREN (m) replik:
          </note>
          <u who="Q4989135" xml:id="i-b41e33261c90010c-2" n="5843c51c">
            <seg n="ea48190a">
              Fru talman! Moderaterna tänker inte avveckla kärnkraften. Det
              tycker vi att elkraftindustrin ska få göra själv. De främjas nog
              bäst och tycker att det är långsiktigt bäst om vi sätter de politiska
              ramarna och talar om vilka miljö- och säkerhetskrav vi vill ha.
              Sedan får de besluta i vilken takt man ska avveckla, eller starta
              nya energikällor. Vi tycker inte alls att vi ska avveckla kärnkraften.
            </seg>
            <seg n="859b48c2">
              I mitt anförande hade jag en fundering om Studsvik. Det är lite
              oroande att man nu lägger ned Studsvik. Det tycker jag. Jag vet
              att också Miljödepartementet tycker det. Norge, som inte ens har
              egen kärnkraft, har en reaktor där man kan forska och utbilda.
              I Sverige finns det efter detta ingen sådan reaktor.
            </seg>
            <seg n="85c778a5">
              Regeringen satsar också 15 miljoner i stöd till Uppsala universitet
              för att man ska kunna skicka studenter dit och forska på kärnbränslet.
            </seg>
            <seg n="cdb3022c">
              Vad är samhällsbyggnadsministerns åsikt om detta?
            </seg>
          </u>
          <note type="speaker" n="cdb86219">
            Anf. 225 Samhällsbyggnadsminister MONA SAHLIN (s) replik:
          </note>
          <u who="Q231413" xml:id="i-6ab2028c5d97e0d0-36" n="89d1d252">
            <seg n="a1f86a80">
              Herr talman! Frågan om Studsvik ligger just nu hos Utbildningsdepartementet
              som analyserar den. Jag kan därför inte närmare kommentera vad
              som kommer att ske där.
            </seg>
            <seg n="ff497661">
              Jag vill ändå fortsätta frågan om kärnkraften.
            </seg>
            <seg n="6897e4f6">
              Moderaterna säger att man inte tänker avveckla kärnkraften. Det
              är ju lätt att säga. Den kommer inte att finnas där alltid. Den
              tar slut, förr eller senare. Om man ska ta ansvar för detta trygga,
              långsiktiga energibesked som industrin så väl behöver kvarstår
              min fråga: Vilken energikälla tänker sig Moderaterna som ersätter
              det kärnkraften i dag producerar?
            </seg>
          </u>
          <note type="speaker" n="02be908d">
            Anf. 226 MARIA LARSSON (kd) replik:
          </note>
          <u who="Q447542" xml:id="i-4f3f11260c4f6ba5-1" n="0f0afc67">
            <seg n="857544b0">
              Herr talman! För mig är klimatfrågan viktig. Det kanske var därför
              vi berörde den allihop. För oss handlar det om att fasa ut kärnkraften
              och ersätta med förnybart, men inte att börja i fel ände.
            </seg>
            <seg n="61b18b52">
              Jag är inte omedveten om utsläppsrätten, men just nu har vi en
              otrolig möjlighet som nation att faktiskt bli den där nettoexportören
              av energi till Europa. Intresset för att köpa kraft som inte är
              koldioxidförorenande är stort. Det är ett unikt tillfälle. Låter
              vi det gå oss förbi, tror jag att vi gör ett misstag.
            </seg>
            <seg n="a47b4d9c">
              Vi kommer att vara beroende av kärnkraftsimport från Finland
              och från Ryssland i stället, om vi väljer att avveckla. Är den
              kärnkraften bättre, Mona Sahlin?
            </seg>
            <seg n="cef84fda">
              Har de 66 kommunalråden med socialdemokratiskt märke så alldeles
              fel? Har de inte förstått den långsiktiga energipolitiken eftersom
              de nu protesterar ganska ljudligt och kraftfullt och tycker att
              den förda energipolitiken faktiskt är fel?
            </seg>
            <seg n="6f603a5a">
              Jag är lite orolig över att kostnaden för den snabba avvecklingen,
              när vi inte har något bättre att ersätta den med än att köpa den
              utifrån, faktiskt innebär att många jobb kommer att försvinna.
              Jag är orolig för hushållen. Jag är orolig för industrin. Jag
              trodde att jobben var prioriterade också för Mona Sahlin. Så är
              det uppenbarligen inte.
            </seg>
          </u>
          <note type="speaker" n="1bda1170">
            Anf. 227 Samhällsbyggnadsminister MONA SAHLIN (s) replik:
          </note>
          <u who="Q231413" xml:id="i-6ab2028c5d97e0d0-37" n="89d1d252">
            <seg n="564dca41">
              Herr talman! Maria Larsson talar sig i många andra sammanhang
              varm för marknaden och marknadens lösningar. När det gäller el
              har vi en marknad, både i Norden och i stora delar av Europa.
              Precis som har framförts tidigare är Sverige oftast de allra flesta
              åren nettoexportör. Ibland har vi importerat. Det är en del i
              det som jag hoppas ska bli en ännu viktigare del för att hjälpa
              omställningen i många länder.
            </seg>
            <seg n="7fd3853a">
              Som jag sade tidigare är det något som alla länder står inför.
              Maria Larsson uttryckte själv: Vi ska börja fasa ut kärnkraften,
              men vi börjar i fel ände.
            </seg>
            <seg n="42a7746e">
              Om man ska börja fasa ut kärnkraften måste det väl vara en väldigt
              rätt ände att faktiskt göra det, och visa både industrin och vår
              omvärld att det är i den takten det är möjligt att klara jobb,
              välfärd och sysselsättning och att Sverige redan har påbörjat
              det andra länder har framför sig. Därför är det viktigt, signalmässigt
              men också innehållsmässigt, att påbörja avvecklingen, nu också
              av Barsebäck 2.
            </seg>
            <seg n="1ad5e3e3">
              Maria Larsson gick i sitt anförande så långt som att hon tyckte
              att vi nu skulle börja folkomrösta igen, om jag förstod det rätt.
              De flesta som nu har rösträtt var inte ens födda då var det rätt
              uppfattat att detta var ett starkt argument för att göra om kärnkraftsomröstningen?
            </seg>
            <seg n="3b655f50">
              Hur ska vi göra med omröstningen om EU? Ska vi ta om omröstningarna
              om rusdrycker, ATP och högertrafik? Det är väl ingen som lever
              i dag som var född när de folkomröstningarna hölls.
            </seg>
            <seg n="1cd61c7e">
              Är det verkligen långsiktighet: att fråga folket, men sedan testa
              om ifall man är missnöjd med resultatet? Det är inte en del i
              långsiktighet för socialdemokratin i alla fall.
            </seg>
          </u>
          <note type="speaker" n="210c8dba">
            Anf. 228 MARIA LARSSON (kd) replik:
          </note>
          <u who="Q447542" xml:id="i-4f3f11260c4f6ba5-2" n="0f0afc67">
            <seg n="cf6949e6">
              Herr talman! Det finns möjligtvis en skillnad mellan socialdemokratin
              och kristdemokratin också i synen på demokrati, förstår jag nu.
              För mig är det oerhört viktigt att lyssna av folkviljan. I den
              här frågan är jag orolig, väldigt många kommunalråd av socialdemokratiskt
              märke är oroliga, en stor del av svenska folket är oroliga och
              de som jobbar i basindustrin är oroliga för hur utvecklingen ser
              ut, hur industrins konkurrenskraft ser ut framåt och så vidare.
              Då är det läge att faktiskt överlåta den här frågan till folket
              på nytt. Det är min demokratisyn. I en fråga som politikerna inte
              klarar att lösa ut utan att oroa stora delar av befolkningen är
              det absolut läge att låta dem vara med som ska leva med de beslut
              som fattas framåt i tiden.
            </seg>
            <seg n="02054823">
              Det här är en utmärkt fråga att gå till folkomröstning med. Det
              förvånar mig att Mona Sahlins demokratisyn är så insnävad att
              hon inte kan tänka sig att lyfta en fråga där vi i dag har en
              så bred folklig opinionsyttring till en ny folkomröstning. Det
              är en överraskning.
            </seg>
          </u>
          <note type="speaker" n="fd5f70b5">
            Anf. 229 Samhällsbyggnadsminister MONA SAHLIN (s) replik:
          </note>
          <u who="Q231413" xml:id="i-6ab2028c5d97e0d0-38" n="89d1d252">
            <seg n="8f522278">
              Herr talman! Maria Larsson, det var väl inte alls någon överraskning.
              Vi kan väl vara lite ärligare än så här i talarstolen.
            </seg>
            <seg n="a90a81d5">
              Denna fråga, som är så lämplig och viktig för folket att uttala
              sig om, har vi just därför haft en folkomröstning om, precis som
              vi hade när det gällde om vi skulle bli medlemmar i den europeiska
              unionen. Då blev det ja. Ska vi testa om det också? Vi hade det
              också när det gällde om vi skulle gå med i EMU. Då blev det nej.
              Ska vi testa om det också?
            </seg>
            <seg n="a65f6f33">
              Sanningen, Maria Larsson, är väl snarare att om det ska bli en
              borgerlig regering, vilket Maria Larsson vill, har inte den borgerliga
              regeringen någon som helst sammanhållen energipolitik. Då är det
              väl lättare att lämpa tillbaka frågan till folket igen i stället
              för att ta ansvar för den demokrati som Maria Larsson själv uttryckte
              var så väldigt viktig. Det är det som jag är övertygad om ligger
              bakom.
            </seg>
            <seg n="067a2fba">
              Våra tre samarbetspartier Centern, Vänsterpartiet och Socialdemokraterna
              har visat att vi är beredda att fatta beslut som är långsiktiga
              och håller över mandatperioderna. Det kommer vi också att fortsätta
              stå för.
            </seg>
          </u>
          <note type="speaker" n="8ae8b317">
            Anf. 230 EVA FLYBORG (fp) replik:
          </note>
          <u who="Q4948373" xml:id="i-d930e8b192b61e94-4" n="a4d27907">
            <seg n="499554c7">
              Herr talman! Det är en intressant första debatt om energipolitiken.
              Dock är det väl egentligen inte så anmärkningsvärt annorlunda
              svar än vad det brukar vara. Självklart är det så.
            </seg>
            <seg n="72cbd9c4">
              Jag tyckte mig höra energiministern säga hon får rätta mig om
              jag har fel att den svenska energipolitiken är effektiv, trygg
              och miljövänlig. Ungefär något sådant sade energiministern. Jag
              kan hålla med om det. Det är jättebra. Varför då ändra på en vinnande
              giv? Varför ska vi stänga av den svenska kärnkraften, som är effektiv,
              trygg och miljövänlig?
            </seg>
            <seg n="dfa19a62">
              Det är klart att den avveckling som man genomför nu är förtida.
              Det minsta man antog då var en 40-årig livslängd. Nu har det gått
              25 år sedan vi folkomröstade. Under tiden har vi effektiviserat,
              bytt ut väsentliga och stora delar och gjort massor med saker
              som gör att livslängden har ökat i de svenska kärnkraftverken.
              Det känner säkert också Mona Sahlin till. Det är därför vi talar
              om en förtida avstängning där den ekonomiska livslängden inte
              är uttjänt. Att den är förtida tycker jag att vi kan avskriva
              från dagordningen.
            </seg>
            <seg n="fb19fbd6">
              Och varför ska vi egentligen vänta på EU-direktiv, som energiministern
              talade ganska stolt om, om vi ska bygga mer energivänligt? Vi
              bygger inte mer energivänligt i dag än vad vi gjorde för 40 år
              sedan, har en avhandling från Chalmers kommit fram till. Det där
              är en intressant fråga som jag gärna ska vara med och debattera
              i framtiden: Hur ska vi bygga mer miljövänligt?
            </seg>
            <seg n="2d5e49db">
              De förutsättningar vi står inför är att energi- och effektbalansen
              i Norden har försvagats under 90-talet. Under perioden 19922002
              har elförbrukningen ökat med 17 % medan produktionsförmågan har
              ökat med endast 2 %. Det är alltså ett stort gap, som bara fortsätter
              att öka, mellan förbrukning och vad vi producerar själva. Vi har
              också så små marginaler i vårt energisystem att minsta problem
              föranleder störningar. Under flera vintrar har vi varit minuter
              från ett totalt sammanbrott.
            </seg>
            <seg n="b0136ea8">
              Hur i hela världen får energiministern ihop detta med en massiv
              kärnkraftsavveckling?
            </seg>
          </u>
          <note type="speaker" n="bf9d1da6">
            Anf. 231 Samhällsbyggnadsminister MONA SAHLIN (s) replik:
          </note>
          <u who="Q231413" xml:id="i-6ab2028c5d97e0d0-39" n="89d1d252">
            <seg n="19ba731a">
              Herr talman! Ibland talar Eva Flyborg om förtida avveckling,
              och nu var det massavveckling. Det energiöverenskommelsen handlar
              om är en avveckling i takt med att vi bygger upp de förnyelsebara
              energikällorna och i takt med att vi kan garantera de förutsättningar
              som Eva Flyborg själv nu nämnde. Här tycker vi uppenbarligen olika.
            </seg>
            <seg n="34d0a5a7">
              Jag vill uttrycka det så här: Världen står inför en omställning
              som inte är möjlig att ifrågasätta den kommer, även om inte Eva
              Flyborg och jag kommer att leva på jorden då där man måste bygga
              sin energiförsörjning på det som är förnybart. Menar Eva Flyborg
              att kärnkraft är en förnybar energikälla? Om inte, vad vill Eva
              Flyborgs parti ersätta kärnkraften med?
            </seg>
            <seg n="2d7d832b">
              Talar vi nu långsiktighet är det verkligen på lång sikt. I lugn
              takt, i takt med att vi kan ersätta den, i takt med att vi kan
              modernisera vår industri för att också ge den chansen att vara
              med på den marknad som nu växer fram, ska kärnkraften i Sverige
              avvecklas därför att den inte är förnybar, därför att den inte
              är långsiktig och därför att den inte är hållbar. Håller inte
              Eva Flyborg med om det?
            </seg>
          </u>
          <note type="speaker" n="71e5a635">
            Anf. 232 EVA FLYBORG (fp) replik:
          </note>
          <u who="Q4948373" xml:id="i-d930e8b192b61e94-5" n="a4d27907">
            <seg n="2bd5b5b5">
              Herr talman! Jo, kärnkraften i dess nuvarande form det håller
              jag med om är ett ändligt sätt att producera energi. Däremot har
              vi väldigt många saker vi fortfarande kan göra med dagens processer.
              Vi talar till exempel om acceleratordriven transmutation, något
              som gör att även avfallsproblemet kan tas om hand på ett helt
              annorlunda sätt. I stället för väldigt långa halveringstider får
              vi kanske bara ett par hundra år eller ännu mindre. Vi kommer
              också att kunna utnyttja avfallet till exempel som bränsle i stället
              för att det bara är avfall som i dag.
            </seg>
            <seg n="e8f167c0">
              Men den tekniken och alla försök att effektivisera och göra det
              bättre och bra för Sverige motverkar regeringen genom att lägga
              en stor död hand över hela denna del av svensk industri, som skulle
              kunna vara en blomstrande del. Det var den på 50-talet, när vi
              så förtänksamt och bra började med det här programmet. Nu håller
              regeringen på att helt skjuta sönder detta som egentligen kunde
              ha varit en motor i svensk industri.
            </seg>
          </u>
          <note type="speaker" n="b5fcba25">
            Anf. 233 Samhällsbyggnadsminister MONA SAHLIN (s) replik:
          </note>
          <u who="Q231413" xml:id="i-6ab2028c5d97e0d0-40" n="89d1d252">
            <seg n="a5fe2345">
              Herr talman! Det var ju intressant att Eva Flyborg nu i alla
              fall sade att kärnkraften i dess nuvarande form inte är långsiktig,
              inte är hållbar och alltså måste avvecklas förr eller senare.
              Ju förr man börjar, desto mindre får man den där döda handen över
              all utveckling som Eva Flyborg beskrev det som. I takt med att
              vi avvecklar blir det också en möjlighet, med hjälp av de energipolitiska
              stöd som bland andra ni vill dra ned på, för andra delar av vår
              industri att växa, blomstra och kunna vara en aktiv del när världens
              länder nu står inför den omställning som vi har kommit väldigt
              långt med redan.
            </seg>
            <seg n="3ff0afc7">
              Framtiden ligger inte i kärnkraften. Framtiden ligger i det förnybara,
              och det är inte kärnkraft. Det är sol, det är vind, det är vatten,
              det är bioenergi och det som framtiden kan ge oss i form av till
              exempel bränsleceller. Med den moderna inriktningen vill Centern,
              Socialdemokraterna och Vänsterpartiet avveckla kärnkraften i lugn
              takt, och det kommer vi att fortsätta göra.
            </seg>
          </u>
          <note type="speaker" n="3a683523">
            Anf. 234 HANS STENBERG (s):
          </note>
          <u who="Q5650744" xml:id="i-86874b8583a11bbf-0" n="5dbf61ee">
            <seg n="1c7e9d57">
              Herr talman! Svenskt näringsliv skiljer sig från övriga Europas
              på så vis att vi har en betydligt större andel elintensiv basindustri.
              Det gör att svensk ekonomi är betydligt känsligare för svängningar
              i elpriserna än de allra flesta andra europeiska länder. Eftersom
              ungefär en fjärdedel av Sveriges samlade exportinkomster kommer
              från basindustrin spelar den också en avgörande roll när det gäller
              finansieringen av välfärden.
            </seg>
            <seg n="cc968503">
              Det finns också betydande industriella strukturskillnader mellan
              olika delar av landet. I mitt hemlän Västernorrland spelar den
              tunga basindustrin en väldigt viktig roll för sysselsättningen.
              Basindustrin är också en viktig motor för att hålla i gång underleverantörer
              inom exempelvis IT-området. Om vi ska klara av att öka sysselsättningen
              och skapa resurser till välfärden måste basindustrin ses som en
              av flera framtidsnäringar. Sverige måste bevara och vidareutveckla
              basindustrin samtidigt som vi uppmuntrar andra näringar att växa.
            </seg>
            <seg n="12cabefb">
              Till följd av öppna gränser och sammanslagningar mellan svenska
              och utländska företag arbetar vår basindustri i öppen konkurrens.
              Avgörande för om vi ska kunna behålla vår industriella bas är
              att konkurrensvillkoren är tillräckligt goda. Det är en självklarhet.
            </seg>
            <seg n="5c2860ad">
              Energiförsörjningen är en viktig förutsättning för konkurrenskraften
              eftersom energikostnaden är en stor utgiftspost inom basindustrin.
              Därför måste energipolitiken dels se till att det finns en tilltro
              till energiförsörjningen på lång sikt, dels se till att energikostnaderna
              hålls på en konkurrenskraftig nivå. Därför är också en ansvarsfull
              och långsiktig energipolitik en grundförutsättning för basindustrins
              utvecklingsmöjligheter.
            </seg>
            <seg n="5a29aefc">
              När det här är sagt vill jag peka på den utveckling vi har i
              dag med snabbt ökande energipriser och inte minst de ännu snabbare
              ökningarna av vinsterna i de elproducerande bolagen. Trots att
              produktion och försäljning har varit i det närmaste oförändrade
              under de senaste åren har vinsterna ökat mycket kraftigt. Jag
              tycker att det ganska tydligt visar att vi faktiskt har en bristande
              konkurrens på elmarknaden. Det fungerar inte som det var tänkt.
            </seg>
            <seg n="bdc2ce8e">
              I ett sådant här läge menar jag att staten inte har råd att betrakta
              Vattenfall enbart som ett bolag som ska leverera in pengar till
              statskassan. Om vi ska kunna genomföra en omställning av energisystemet,
              som vi vill göra, och samtidigt skapa sysselsättning, tillväxt
              och välfärd måste vi använda alla till buds stående medel för
              att skapa en effektiv energipolitik. Därför måste exempelvis Vattenfall
              användas både som ett aktivt redskap för att bygga ny energiproduktion
              och för att tillförsäkra basindustrin långsiktiga elkontrakt på
              konkurrenskraftiga villkor.
            </seg>
            <seg n="e824f12a">
              Det här handlar inte om att subventionera den elintensiva basindustrin,
              utan det handlar om att vårda sina största kunder. Det handlar
              om att se till att inte lägga sina priser så högt att de största
              kunderna slås ut. Sveriges ekonomi och välfärd är alldeles för
              beroende av den elintensiva basindustrin för att vi stillatigande
              från samhällets sida ska kunna acceptera att den slås ut från
              marknaden beroende på alltför höga elpriser och alltför stora
              vinster i de elproducerande bolagen.
            </seg>
          </u>
          <note type="speaker" n="82a87c69">
            Anf. 235 EVA FLYBORG (fp):
          </note>
          <u who="Q4948373" xml:id="i-d930e8b192b61e94-6" n="a4d27907">
            <seg n="1f25df35">
              Herr talman! Tiden går snabbt när man har roligt. Jag hann inte
              med allt jag skulle säga, så jag begärde ordet en gång till.
            </seg>
            <seg n="d574c127">
              Jag skulle vilja börja där ordväxlingen med samhällsbyggnadsministern
              slutade för några minuter sedan. Min och Folkpartiets mening är
              att kärnkraften skulle kunna vara en framtidsbransch i Sverige.
              Men regeringen har genom tvingande lagstiftning, som tankeförbud
              och många andra saker, lagt som jag skulle vilja säga en död hand
              över hela denna viktiga bransch. Kärnkraften kan effektiviseras
              och utvecklas för att trygga jobben och miljön, och det är den
              energikälla som tillsammans med vattenkraften är viktig för Sverige
              i framtiden.
            </seg>
            <seg n="58bd438b">
              Hur mycket kommer avställningen att kosta? Mona Sahlin berörde
              inte detta med ett ljud. Barsebäck 1 kostade Sverige ca 20 miljarder
              i avställning i direkta avgifter till ägarna och många andra saker.
              Vad i det svenska samhället ska vi skära i för att finansiera
              det här vansinniga politiska projektet från regeringens sida?
              Är det skolan, är det vården eller vad är det?
            </seg>
          </u>
          <note n="520aa07b">
            Överläggningen var härmed avslutad.
          </note>
          <note n="a0e6509a">
            13 § (forts. från prot. 46) Arbetsmarknad och Arbetsliv (forts.
            AU1)
          </note>
          <note type="speaker" n="b485e51a">
            Anf. 236 LARS-IVAR ERICSON (c):
          </note>
          <u who="Q432059" xml:id="i-6ab2028c5d97e0d0-41" n="ec1b4f14">
            <seg n="b1a48a92">
              Herr talman! I förra veckan gjorde jag ett studiebesök på företaget
              Medvind i Glimåkra i nordöstra Skåne. Medvind är ett socialt företag
              som drivs på företagsmässiga grunder. Det startades 1997 i syfte
              att ge långtidsarbetslösa och långtidssjukskrivna praktik och
              utbildning för att de sedan ska lotsas ut på arbete i företag
              i närområdet. Dessutom har man en daglig verksamhet för personer
              med utvecklingsstörning enligt LSS.
            </seg>
            <seg n="3271c665">
              Detta studiebesök hos Medvind gjorde mig både glad och bekymrad.
              Jag blev glad därför att det råder en positiv atmosfär i verksamheten.
              Ledningen, personalen och arbetstagarna verkar att trivas bra
              tillsammans. Under åren har många gått vidare till arbeten på
              företag i Skåne, Småland och Blekinge.
            </seg>
            <seg n="5e563e9b">
              Men jag blev också bekymrad därför att jag återigen har fått
              en påminnelse om att utslagningen på arbetsmarknaden ökar. Arbetsmarknaden
              förändras i en allt snabbare takt som har till följd att fler
              och fler hamnar utanför den reguljära arbetsmarknaden, och de
              enskilda personerna blir små brickor i ett spel mellan AMS, företagsregler,
              arbetsförmedlingen, Riksförsäkringsverket, den lokala försäkringskassan,
              socialförvaltningen, regler för funktionshindrade och EU-regler.
            </seg>
            <seg n="92d5f1b8">
              Denna uppräkning skulle kunna fortsätta, men den mynnar ut i
              frågan: Var finns egentligen samordningen mellan alla dessa parter?
              De har trots allt ett gemensamt mål arbete för så många som möjligt.
              Och hur ska man förenkla och samordna alla dessa regelverk? Finns
              det över huvud taget möjligheter till förändringar och förbättringar
              för dem som i dag finns på arbetsmarknaden eller står utanför
              arbetsmarknaden?
            </seg>
            <seg n="fc26effe">
              Herr talman! Vi lär inte för skolan utan för livet. Det är ett
              bevingat uttryck av filosofen Seneca. Jag tror att detta uttryck
              kan appliceras på dagens arbetsmarknad i Sverige. Ökad rörlighet
              och individualisering är några av de tendenser som vi ser i dag.
              Livslånga anställningar är inte längre så vanliga. Detta ställer
              ökade krav på arbetsgivaren att vara rädd om sina anställda och
              låta dem ta del av utvecklingen i sin egen takt. Att se den enskilda
              människan är oerhört viktigt. Utbildning och kompetens är nyckelord
              i en process där man ser till individens behov, där man tar till
              vara varje människas värde, unika situation och möjligheter.
            </seg>
            <seg n="a0a7ea60">
              Om filosofen hade levat i dag hade han nog känt igen sig i Centerpartiets
              tankar om arbetsmarknadspolitik, där vi nämner det livslånga lärandet.
              Vi vill ha ett nyfiket samhälle där sökandet efter kunskap inte
              ska vara reserverat för ungdomsåren. Det måste finnas ett generöst
              system för individuellt kompetenssparande så att möjligheten till
              ett livslångt lärande underlättas. Detta system är bra för individen
              och för samhället eftersom kompetensen höjs och arbetslösheten
              begränsas. Dessa tankegångar vidareutvecklar vi i vårt särskilda
              yttrande.
            </seg>
            <seg n="965d939e">
              Från det livslånga lärandet känns det naturligt att gå över till
              ett annat lärande, nämligen forskningen. Här känns det för Centerpartiet
              viktigt att värna om ett decentralistiskt tänkande. Det handlar
              om att bygga upp livskraftiga forskningsmiljöer runtom i landet.
              Därför bör en del av det forskningsarbete som i dag bedrivs på
              Arbetslivsinstitutet i stället bedrivas ute på landets universitet
              och högskolor. Vi överför därför 280 miljoner kronor till utbildning
              och universitetsforskning.
            </seg>
            <seg n="0118a911">
              Herr talman! I måndags deltog jag i kulturutskottets budgetdebatt,
              och vi var rörande överens om kulturens värde för alla människor.
              Att få ha ett arbete, att känna sig behövd, är också viktiga värden
              för varje individ i dagens samhälle. Det har jag förstått av debatten
              i går kväll, och jag tror att det också kommer att framgå i fortsättningen
              i kväll.
            </seg>
            <seg n="f1d70e6e">
              Vi försöker nu övertyga varandra om att det är vi som har de
              rätta lösningarna. Det är extra viktigt att debattera och fatta
              kloka beslut just i arbetsmarknadsfrågorna. Det är skrämmande
              att över en miljon människor i arbetsför ålder i dag står utanför
              arbetsmarknaden. Sverige behöver fler företag som växer, fler
              företag som nyanställer. Vi behöver en ny politik med förståelse
              för företagarnas villkor. Då kommer fler människor att kunna beredas
              jobb.
            </seg>
            <seg n="80141ee2">
              Centerpartiet tror att alla människor är bärare av unika kompetenser,
              alla kan bidra till ett vitalt och dynamiskt Sverige. Vi har hört
              vår nye näringsminister i olika sammanhang tala om behovet av
              att stimulera kreativitet och förnyelseförmåga. Vi rekommenderar
              honom och regeringskollegerna att studera Centerpartiets motioner
              i ämnena näring och arbetsmarknad. Jag ställer mig naturligtvis
              bakom Margareta Anderssons yrkande i detta ämne.
            </seg>
            <seg n="1e8176fc">
              Till sist vill jag föra vidare ytterligare ett bevingat ord som
              jag tycker kännetecknar den nuvarande arbetsmarknadspolitiken.
              Det ordet hämtar vi från latinet: festina lente . Det betyder
              att skynda långsamt. Tänk om det i stället kunde sägas om vårt
              politikområde: carpe diem fånga dagen, ta vara på möjligheterna.
            </seg>
          </u>
          <note type="speaker" n="f1d54ef6">
            Anf. 237 ULF HOLM (mp):
          </note>
          <u who="Q520956" xml:id="i-bb2168b253c65db9-0" n="7cb7da83">
            <seg n="1c52b1a8">
              Herr talman! Det känns lite avslaget att ha delat upp debatten
              eftersom en hel del ledamöter saknas som pratade i går. Jag ska
              fortsätta på avsnitt 14 som handlar om arbetsliv. Härunder döljer
              sig faktiskt många viktiga frågor som jag kort vill beröra.
            </seg>
            <seg n="25ce5f5b">
              Ett av de viktigare är arbetsmiljöarbetet, som ligger på detta
              område. Vi i samarbetspartierna vill satsa detta är ju budgetpropositionen,
              som är ett samarbete mellan Socialdemokraterna, Vänstern och Miljöpartiet
              på arbetsmiljöarbetet. Bland annat föreslår vi att ett särskilt
              arbetsmiljöråd ska skapas. Vi tror att det är viktigt att satsa
              på det när det gäller att förebygga ohälsa på arbetsplatserna.
              Företagshälsovårdens roll måste också stärkas i detta arbete.
              Vi vill också ha en översyn av lagstiftningen för att förbättra
              det systematiska arbetsmiljöarbetet. Under detta område finns
              också försöket med arbetstidsförkortning som ska genomföras från
              och med nästa år. Jag tog upp detta i mitt tal i går, och jag
              ska inte beröra det ytterligare här.
            </seg>
            <seg n="fc7133a9">
              Om de hade varit här hade de fyra borgerliga partierna gemensamt
              gått till attack mot frågan om individuell kompetensutveckling.
              Vi får konstatera att i den här budgetpropositionen nådde vi inte
              ända fram. Det var en bra tanke, men vi har tyvärr inte lyckats
              hitta ett system som är tillräckligt bra för att vi ska tro på
              det i det långa loppet. Vi har avsatt pengar i riksgäldskontot
              med över 1 miljard per år. Pengarna finns sparade och ska nu användas
              till annat i stället, bland annat kompetensutveckling för personal
              som arbetar med vård och omsorg. Möjligheten till studiemedel
              för äldre ska också förbättras.
            </seg>
            <seg n="e2954aac">
              Vi har inte hittat ett system för kompetensutveckling som framför
              allt slår någorlunda jämnt på arbetsmarknaden. De system som vi
              har tittat på har haft den lilla gemensamma nämnaren att det är
              de som har det bättre på arbetsmarknaden som tjänar på det. Vi
              vill ha ett system för kompetensutveckling som är någorlunda rättvist
              för alla samhällsgrupper, inte bara för dem som redan i dag har
              ett bra jobb och finns på en arbetsplats som redan satsar relativt
              mycket på kompetensutveckling. Vi vill komma åt grupper på arbetsmarknaden
              som i dag inte har en naturlig kompetensutveckling i sina arbeten.
              Det har vi helt enkelt inte lyckats med med de system vi har tittat
              på.
            </seg>
            <seg n="776fd937">
              Under det här området finns också frågorna om diskriminering.
              Där tänkte jag lyfta fram HomO, Ombudsmannen mot diskriminering
              på grund av sexuell läggning. Vi föreslår i budgetpropositionen
              att HomO ska fortsätta att förstärkas med 700 000 kr per år de
              kommande tre åren. Vi har lagt fram ny lagstiftning om förbud
              mot diskriminering som ska efterlevas och som ska motverka homofobin
              i samhället. Samtidigt har antalet ärenden till HomO ökat kraftigt
              de senaste åren. Därför är det mycket motiverat att den satsningen
              som inleddes för tre år sedan när budgeten utökades fortsätter
              ytterligare tre år. Jag beklagar att det finns ett parti, Kristdemokraterna,
              som yrkar på att HomO ska få mindre pengar än föreslaget, trots
              att partiet i en debatt för två veckor sedan anförde det som ett
              argument för att vi inte skulle genomföra förändringar inom sociala
              området.
            </seg>
            <seg n="b3e748a5">
              Under området finns också de arbetsrättsliga frågorna. Där är
              det viktigt att lyfta fram problemen med visstidsanställningar,
              som de tre samarbetspartierna jobbar med. Vi har gemensamt en
              uppgift att vi ska försöka minska den osunda användningen av visstidsanställningar.
              Vi vet alla att utbredningen har ökat de senaste åren. Numera
              är det nästan 700 000 personer som har dessa otrygga anställningsförhållanden.
              Därför har vi en gemensam ambition att vi måste försöka minska
              missbruket av dessa.
            </seg>
            <seg n="43fcc305">
              Nu är det en departementsskrivelse på gång som ska gå ut på remiss
              till våren. Våra tre partier lägger fram ett förslag som vi vill
              att arbetsmarknadens parter ska ta sig en ordentlig funderare
              på och se om vi är inne på rätt spår. Sedan lär vi återkomma till
              riksdagen med en proposition på området.
            </seg>
            <seg n="fa2ec8e2">
              Jag vill gå över till att tala om Arbetsdomstolen. Jag tyckte
              att Tina Acketoft från Folkpartiet hade en lång och välformulerad
              argumentering om att flytta diskrimineringsfrågorna från Arbetsdomstolen,
              inte minst vad gäller lönediskrimineringsfrågor.
            </seg>
            <seg n="437f602b">
              Vi kan omöjligt stödja Folkpartiets reservation om detta, av
              den enkla anledningen att det utredningsarbetet redan ligger i
              Diskrimineringskommittén, som ska se om Arbetsdomstolen är den
              bästa myndigheten för att avgöra dessa frågor. Eftersom Diskrimineringskommittén
              ska lägga fram sitt förslag nästa år känns det lite förmätet att
              här i kammaren ändra på den ordningen. Nu låter vi utredningen
              ha sin gång, och sedan får vi se vad de kommer fram till. Därefter
              får vi ta ställning. Men det är inte helt obekant att Miljöpartiet
              har invändningar mot att just Arbetsdomstolen och arbetsmarknadens
              parter ska sitta och avgöra de här frågorna.
            </seg>
            <seg n="93d98ac6">
              Sist, herr talman, är det jämställdhetsfrågorna, som ligger under
              det här avsnittet. Vi måste naturligtvis fortsätta att lyfta upp
              jämställdhetsfrågorna, och de ska genomsyra alla politikområden.
              Vi har ett gemensamt ansvar.
            </seg>
            <seg n="30c28b94">
              Förra hösten antog vi betänkandet Jämt och ständigt , där våra
              tre samarbetspartier har lagt fram förslag om fem prioriterade
              områden som vi måste jobba med ytterligare. Ett av dem är lika
              lön för likvärdigt arbete. Detta är ett arbete som vi måste fortsätta
              med, som man inte löser i en handvändning.
            </seg>
            <seg n="8adec29a">
              Där kom vi in på att staten är en arbetsgivare med flera myndigheter.
              Därför har vi nu i budgeten lagt till ett nytt anslag, 24:3, med
              inrättande av en delegation för stöd till jämställdhetsintegrering.
              Vi ska kunna vara ett föredöme på det här området för just de
              statliga myndigheterna, och då vill vi ha en samordning när det
              gäller jämställdhetsintegreringen. Vi har i nuläget sagt att delegationen
              ska verka i bara ett år, men det är inte omöjligt att det blir
              en förlängning på något sätt. Om delegation är det bästa sättet
              att arbeta på detta område eller inte får tiden utvisa.
            </seg>
            <seg n="321f5709">
              Jag tror att det är väldigt viktigt att vi satsar ytterligare
              på jämställdhetsarbetet och att riksdag, regering och de statliga
              myndigheterna kan vara ett föredöme i det arbetet och påvisa att
              det är möjligt med förändringar, inte minst för resten av den
              offentliga sektorn, på landstings- och kommunnivå men också i
              privata företag. Man kan om man vill. Våra tre samarbetspartier
              har ett gemensamt intresse av att fortsätta detta arbete och bli
              ett föredöme.
            </seg>
          </u>
          <note type="speaker" n="f16b1d8c">
            Anf. 238 LARS-IVAR ERICSON (c) replik:
          </note>
          <u who="Q432059" xml:id="i-6ab2028c5d97e0d0-42" n="ec1b4f14">
            <seg n="2b6097db">
              Herr talman! Jag konstaterar att Ulf Holm berör individuellt
              kompetenssparande och att ni inte har hittat någon bra metod.
              Det går kanske att hitta några guldkorn i Centerpartiets särskilda
              yttrande i det här ärendet.
            </seg>
            <seg n="eb516fab">
              Jag skulle vilja ta upp jämställdheten. Det är naturligtvis väldigt
              viktigt att regering och riksdag är föregångare när det gäller
              jämställdhet. Där finns säkert mycket mer att göra.
            </seg>
            <seg n="41841296">
              Jag tänkte också på en annan sak, på jämställdhetsarbetet ute
              i företagen. Enligt lag ska företag med mer än tio anställda ha
              en jämställdhetsplan. För ett par år sedan upptäckte man att det
              var mer än 10 000 företag som saknade jämställdhetsplaner, och
              då gick det ut en påminnelse. Jag har inte riktigt sett resultatet
              av den här undersökningen, men jag tror att det är väldigt många
              företag som fortfarande saknar detta viktiga instrument.
            </seg>
            <seg n="74c83123">
              Jag undrar om Ulf Holm har någon tanke om hur man ska få företag
              att verkligen upprätta och aktualisera jämställdhetsplaner.
            </seg>
          </u>
          <note type="speaker" n="1bb2f083">
            Anf. 239 ULF HOLM (mp) replik:
          </note>
          <u who="Q520956" xml:id="i-bb2168b253c65db9-1" n="7cb7da83">
            <seg n="6130fd7d">
              Herr talman! Det är riktigt, som du tar upp, att det har varit
              problem med behandlingen av dessa jämställdhetsplaner i början.
              Jag har förstått att det är två saker som har varit svåra. Företagen
              har inte vetat hur en jämställdhetsplan ser ut och hur den ska
              kunna användas praktiskt.
            </seg>
            <seg n="55ed77a5">
              Därför har JämO utarbetat olika mallar för det här och tagit
              fram goda exempel. Jag vet att Miljöpartiets riksorganisation
              tog fram en jämställdhetsplan som skickades in, och den togs fram
              som ett gott exempel på hur en mindre arbetsgivare kan verka för
              de här sakerna. Det har då använts som ett gott exempel för andra
              som har efterfrågat hur man på en arbetsplats ska kunna verka.
              Jag tror att det är väldigt bra att man påminner om det.
            </seg>
            <seg n="8b6a8294">
              Jag tror inte att det är möjligt att genomföra det här på ett
              år, men jag tror att det sprider sig mer och mer bland företagen
              att det är möjligt och att man kan jobba med det. Därför ska vi
              fortsätta att påminna företag som ännu inte har levt upp till
              kravet.
            </seg>
          </u>
          <note type="speaker" n="a0a08d73">
            Anf. 240 LARS-IVAR ERICSON (c) replik:
          </note>
          <u who="Q432059" xml:id="i-6ab2028c5d97e0d0-43" n="ec1b4f14">
            <seg n="49b8868b">
              Herr talman! Jag är personligen ingen vän av pappersprodukter,
              och det finns många planer, arbetsmiljöpolicyer och jämställdhetsplaner.
              Men jag måste ändå säga att jämställdhetsplanen är någonting oerhört
              viktigt att jobba med. Det är inte bara innehållet utan också
              själva processen, där det sker ett nära samarbete mellan arbetsgivare
              och arbetstagare. Det är också viktigt att de förnyas.
            </seg>
            <seg n="b687d6cb">
              Det jag funderar på är om Ulf Holm har några tankar om att man
              ska kunna ha något slags sanktioner mot de företag som trots allt
              underlåter att upprätta jämställdhetsplaner. Hur ska man få dem
              att göra detta viktiga jämställdhetsarbete?
            </seg>
          </u>
          <note type="speaker" n="d3803cc7">
            Anf. 241 ULF HOLM (mp) replik:
          </note>
          <u who="Q520956" xml:id="i-bb2168b253c65db9-2" n="7cb7da83">
            <seg n="7d486093">
              Herr talman! Det kan alltid vara bra med både piska och morot.
              Frågan är om vi har kommit till den situationen att vi kan konstatera
              att det inte hjälper med morot utan att vi kanske måste ha piska
              också. Jag vet inte om vi har kommit så långt. Jag är personligen
              inte helt främmande för att det kan behövas någon sanktionsmöjlighet.
            </seg>
            <seg n="2114e6d4">
              Än så länge är jag dock övertygad om att arbetsmarknadens parter
              ska kunna komma överens om detta, precis som du säger att fack
              och arbetsgivarparter på de olika arbetsplatserna jobbar med detta
              tillsammans. Där är processen det viktiga, att uppmärksamma och
              att lära sig ta hand om de här frågorna på ett helt annat sätt
              än man har gjort tidigare. Det tror jag är det viktigaste.
            </seg>
            <seg n="e3881922">
              Utvecklingen går trots allt i en positiv riktning när det gäller
              jämställdhetsfrågorna. Därför tycker jag inte att det just nu
              finns någon orsak att föra in piskan i det här arbetet, än så
              länge.
            </seg>
          </u>
          <note type="speaker" n="bd727ea7">
            Anf. 242 LAILA BJURLING (s):
          </note>
          <u who="Q4939220" xml:id="i-3e8219d6ee8a7e08-0" n="505aa0c5">
            <seg n="da7b045d">
              Herr talman! Och denna lilla spillra från arbetsmarknadsutskottet!
              Den här diskussionen känns, som Ulf Holm sade, en aning avslagen,
              när det kom en halv diskussion den ena kvällen och en halv kvällen
              därpå. Jag ser inte heller särskilt många som kan begära replik,
              så jag kanske inte ska förlänga debatten så mycket.
            </seg>
            <seg n="57954361">
              Det utgiftsområde som vi pratar om nu är utgiftsområde 14. Vi
              avhandlade 13 i går. När det gäller pengar är det ett litet område;
              det handlar om bara 1,2 miljarder kronor totalt. Men de här pengarna
              är nog så viktiga i sitt sammanhang.
            </seg>
            <seg n="442b5e3b">
              I stället ligger tyngden inom det här utgiftsområdet på viljeinriktning
              och regelsystem för viktiga frågor som arbetsmiljö, arbetsrätt,
              jämställdhet och övrig diskriminering.
            </seg>
            <seg n="9994ce36">
              I Sverige har vi en alldeles utmärkt arbetsmiljölag det verkar
              alla parter vara överens om. Ändå fungerar det inte så bra på
              arbetsplatserna. Ohälsan i arbetslivet och den höga sjukfrånvaron
              diskuterade socialförsäkringsutskottet hela dagen i går, så den
              debatten behöver vi inte upprepa i vårt utskott. Men det kan ändå
              vara värt att lyfta fram att den fysiska arbetsmiljön i Sverige
              är bra i en internationell jämförelse. Antalet arbetsplatsolyckor
              är betydligt mindre än i jämförbara länder. Däremot har vi fortfarande
              inte riktigt klarat ut den psykosociala arbetsmiljön, och det
              behöver vi göra mycket mer.
            </seg>
            <seg n="d1d03045">
              För att få kontrollen av arbetsmiljön att fungera ännu bättre
              har regeringen tillsatt en utredning om arbetsmiljölagen, och
              regeringen arbetar också med den kritik som Riksrevisionen har
              fört fram om styrning, redovisning och kontroll av Arbetsmiljöverket.
            </seg>
            <seg n="c5f87cc3">
              För oss socialdemokrater är det av yttersta vikt att vi har ett
              arbetsliv som inte gör folk sjuka. Hur det ska gå till har vi
              hört i den tidigare debatten, så det behöver jag inte upprepa
              igen. Men det räcker inte bara med att inrikta politiken på att
              människor inte ska bli sjuka. Vi måste också skapa ett klimat
              på arbetsplatserna som tillåter att vi inte alltid behöver jobba
              hundra procent. Även vi som har en och annan skavank måste få
              chansen att vara med. Det måste ändå vara mycket bättre, både
              för individen, arbetsplatsen och samhället om vi får bidra med
              det vi orkar i stället för att vara sjukskrivna på heltid och
              om vi alla börjar prata om vad vi förmår och inte om vilka brister
              vi har.
            </seg>
            <seg n="63fa4b9a">
              Jag är också övertygad om att vägen till bättre hälsa bland annat
              går genom ett större inflytande över ens eget dagliga arbete.
              Varje individ bör så långt det är möjligt få inflytande över sin
              arbetsdag och sin arbetstid, både vad gäller längd och förläggning.
            </seg>
            <seg n="11b688b4">
              Runtom i landet vimlar det av olika sätt att få inflytande över
              den egna arbetstidens förläggning. Forskningen har visat att om
              man själv får bestämma när arbetstiden ska ligga känns det också
              som om man jobbar kortare tid. Det är väl i och för sig inte så
              konstigt, för om jag för möjligheten att styra mitt arbete efter
              fritidens behov får jag också större möjligheter att utnyttja
              fritiden på ett bättre sätt. Det pågår i den frågan en beredning
              i Regeringskansliet utifrån den utredning som KNAS har lämnat
              ifrån sig.
            </seg>
            <seg n="16ae41f6">
              Det förekommer och har också förekommit en mängd försök med kortare
              arbetstid i olika former. Det handlar om sex timmars arbetsdag,
              kortare arbetsvecka, jobba tre dagar och vara ledig tre dagar,
              arbetstidsbank och mycket mer. Det utmärkande för nästan alla
              försöken är att personalen mår bättre och blir gladare, vilket
              gör att verksamheten fungerar bättre och effektivare.
            </seg>
            <seg n="be738f54">
              Men många av de här försöken har fått sluta för att det kostat
              för mycket. Hittills har det inte gjorts någon ordentlig vetenskaplig
              undersökning om vad som finns på plussidan och minussidan. Det
              vill vi råda bot på genom att ge Arbetslivsinstitutet ett uppdrag
              vilket man inte kan ge universiteten, Lars-Ivar att organisera
              ett försök med arbetstidsförkortning under vetenskapliga förhållanden
              som gör att vi kan dra några säkra slutsatser av försöket, särskilt
              när det gäller sambandet mellan arbetstiden och hälsa men också
              om det påverkar jämställdheten både på arbetsplatsen och i hemmet.
            </seg>
            <seg n="1f11fb8d">
              Förutom en bra arbetsmiljö och inflytande över den egna arbetstiden
              är också en fortlöpande kompetensutveckling av största betydelse
              för ett gott arbetsliv. Samhällsutvecklingen i vår tid går oerhört
              snabbt. Både den tekniska och humanistiska utvecklingen går med
              rekordfart. Jag vet inte om det någonsin har varit så att det
              man lärde sig i ungdomsskolan räckte hela arbetslivet, men nu
              är det definitivt inte möjligt. Vi måste räkna med att lära oss
              nya arbetsuppgifter hela livet och kanske helt byta yrkesinriktning,
              inte bara en gång utan flera gånger under en livstid.
            </seg>
            <seg n="101ea644">
              Det betyder att det livslånga lärandet måste fungera för alla,
              grundutbildning och gymnasium genom komvux, arbetsmarknadsutbildning
              för dem som är arbetslösa eller riskerar att bli det och högskoleutbildning
              även för vuxna som vill sadla om senare i livet. Allt detta ansvarar
              samhället för. Vi betalar kostnaden solidariskt genom vårt skattesystem.
            </seg>
            <seg n="9d2c7314">
              Det största ansvaret för att alla ska hänga med i utvecklingen
              på en arbetsplats ligger förstås hos arbetsgivaren som ska stå
              för kontinuerlig fortbildning. Vi vet att det är stora skillnader
              på hur den slår för olika kategorier på arbetsmarknaden. Förenklat
              kan man säga att ju högre utbildning individen har från början
              desto mer fort- och vidareutbildning får man på arbetsplatsen.
              Det betyder naturligtvis att LO:s kvinnor i vanlig ordning står
              längst ned på stegen.
            </seg>
            <seg n="9f08148b">
              Förutom samhällets och arbetsgivarens ansvar har vi under ett
              antal år försökt hitta ett system för ett individuellt ansvar
              för fort- och vidareutbildningen, inte genom kompetensutveckling,
              Ulf Holm, för det hoppas vi fortfarande ska fungera, utan genom
              kompetenssparande. Trots idoga försök att hitta en form för det
              individuella kompetenssparandet jag lovar de borgerliga partierna
              att vi verkligen har ansträngt oss har vi inte hittat ett system
              som uppfyller våra socialdemokratiska krav på rättvisa.
            </seg>
            <seg n="68cf9412">
              Vi ville hitta ett system som inte blir ett utvidgat pensionssparande
              utan som verkligen används för kompetensutveckling. Systemet skulle
              också göra det möjligt för till exempel de LO-kvinnor som jag
              tidigare pratade om, de som står längst ned på stegen till arbetsgivarens
              kompetensutveckling, att få vara med.
            </seg>
            <seg n="fd2be326">
              Alla förslag som vi prövat med olika former av subventioner och
              premier för dem med de lägsta inkomsterna har blivit alltför krångliga
              och för tunga att administrera. Lagrådet har också haft en mängd
              invändningar mot förslagen. Så, de borgerliga partierna, i denna
              fråga får ni rätt i de farhågor ni hade förra året. Det blir inget
              förslag om individuellt kompetenssparande.
            </seg>
            <seg n="6027ef78">
              I stället får vi glädja oss åt att pengarna kommer att användas
              till kompetensutveckling för just de kvinnor som jobbar och sliter
              i äldreomsorgen, de kvinnor som inte skulle haft någon möjlighet
              med det borgerliga förslaget till individuellt kompetenssparande.
              Pengarna kommer också att användas för att ge äldre i arbetskraften
              möjlighet att studera med studiemedel. Vi socialdemokrater vill
              öka möjligheterna för människor att stanna kvar i arbetslivet
              fram till pensionsåldern. Då är det också viktigt att man även
              de sista tio åren ska kunna ta del av kompetensutveckling och
              kanske till och med kunna sadla om till ett nytt yrke.
            </seg>
            <seg n="d6a771e1">
              Herr talman! Utgiftsområde 14 behandlar också viktiga frågor
              som jämställdhet och andra diskrimineringsfrågor, men klockan
              är mycket och det är inte så många som är intresserade just nu.
              Riksdagen kommer att behandla de här frågorna i annan ordning
              också med speciella skrivelser så jag lämnar dem just i dag. Jag
              vill ändå lägga till lite grann om jämställdhetsfrågorna. Vi har
              konstaterat att Moderaterna och Folkpartiet inte vill ha de metodutvecklingspengar
              som Ulf Holm pratade om för att hitta nya metoder för jämställdhetsintegrering.
              Det vill man ta bort helt och hållet. Däremot noterade jag i går
              i den debatt som var att Folkpartiets representant Tina Acketoft
              tyckte att man kunde ordna jämställdheten genom att subventionera
              städtjänsterna. Det tror inte vi socialdemokrater på.
            </seg>
          </u>
          <note n="ac58c31e">
            Med detta, herr talman, vill jag yrka bifall till utskottets
            förslag i betänkandet.
          </note>
          <note n="520aa07b">
            Överläggningen var härmed avslutad.
          </note>
          <note n="4ef142bd">
            14 § Bordläggning
          </note>
          <note n="c03c3958">
            Anmäldes och bordlades
          </note>
          <note n="5761b9b1">
            15 § Anmälan om interpellationer
          </note>
          <note n="a77394b9">
            Anmäldes att följande interpellationer framställts
          </note>
          <note n="45ecf610">
            den 9 december
          </note>
          <note n="3c2a58cf">
            Lena Adelsohn Liljeroth
          </note>
          <note n="7018f841">
            Lotta Hedström
          </note>
          <note n="f51440bf">
            Anita Brodén
          </note>
          <note n="c0e9e30c">
            Ulf Nilsson
          </note>
          <note n="c6db3b85">
            Gunnar Nordmark
          </note>
          <note n="7c89068d">
            Interpellationerna redovisas i bilaga som fogats till riksdagens
            snabbprotokoll tisdagen den 14 december.
          </note>
          <note n="49851a28">
            16 § Anmälan om frågor för skriftliga svar
          </note>
          <note n="84ff8893">
            Anmäldes att följande frågor för skriftliga svar framställts
          </note>
          <note n="45ecf610">
            den 9 december
          </note>
          <note n="686dfc6f">
            Sten Tolgfors
          </note>
          <note n="124449ef">
            Henrik S Järrel
          </note>
          <note n="198799fb">
            Inger René
          </note>
          <note n="198799fb">
            Inger René
          </note>
          <note n="5068b0c4">
            Göran Lindblad
          </note>
          <note n="5068b0c4">
            Göran Lindblad
          </note>
          <note n="11bf980b">
            Mikael Odenberg
          </note>
          <note n="96e52ee6">
            Ulf Sjösten
          </note>
          <note n="1120bc61">
            Krister Örnfjäder
          </note>
          <note n="0dc9e9da">
            Sverker Thorén
          </note>
          <note n="7f1bb76a">
            Marie Wahlgren
          </note>
          <note n="84599c58">
            Axel Darvik
          </note>
          <note n="63908413">
            Jörgen Johansson
          </note>
          <note n="8a17c0af">
            Mikael Oscarsson
          </note>
          <note n="b5019621">
            Frågorna redovisas i bilaga som fogats till riksdagens snabbprotokoll
            tisdagen den 14 december.
          </note>
          <note n="cf0fd7ae">
            17 § Anmälan om skriftliga svar på frågor
          </note>
          <note n="7cefb9ff">
            Anmäldes att skriftliga svar på följande frågor inkommit
          </note>
          <note n="0c9e7262">
            den 8 december
          </note>
          <note n="461ede67">
            Helene Petersson
          </note>
          <note n="58a4bbac">
            Åsa Domeij
          </note>
          <note n="35e5f7a4">
            Svaren redovisas i bilaga som fogats till riksdagens snabbprotokoll
            tisdagen den 14 december.
          </note>
          <note n="20a5e169">
            18 § Kammaren åtskildes kl. 20.48.
          </note>
          <note n="e9bcf368">
            Förhandlingarna leddes
          </note>
          <note n="32ea785f">
            /Monica Gustafson
          </note>
        </div>
      </body>
    </text>
  </TEI>
</teiCorpus>
