<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200405</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200405</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--88</head>
          <docDate when="2005-03-10 00:00:00">2005-03-10 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2004/05:88
          </note>
          <note>
            Torsdagen den 10 mars
          </note>
          <note>
            Kl. 12:00 - 18:25
          </note>
          <note>
            1 § Justering av protokoll
          </note>
          <note>
            Justerades protokollet för den 4 mars.
          </note>
          <note>
            2 § Avsägelse
          </note>
          <note>
            Förste vice talmannen meddelade att Erling Bager (fp) avsagt
            sig uppdraget som suppleant i skatteutskottet.
          </note>
          <note>
            Kammaren biföll denna avsägelse.
          </note>
          <note>
            3 § Anmälan om kompletteringsval till skatteutskottet
          </note>
          <note>
            Förste vice talmannen meddelade att Folkpartiet liberalernas
            riksdagsgrupp på grund av uppkommen vakans anmält Carl B Hamilton
            som suppleant i skatteutskottet.
          </note>
          <note>
            Förste vice talmannen förklarade vald till
          </note>
          <note>
            suppleant i skatteutskottet
          </note>
          <note>
            4 § Meddelande om särskild debatt
          </note>
          <note>
            Förste vice talmannen meddelade att särskild debatt om Europeiska
            kommissionens arbetsprogram för 2005 och dess strategiska prioriteringar
            för perioden 20052009 skulle äga rum fredagen den 18 mars kl.
            9.00.
          </note>
          <note>
            5 § Meddelande om ändring i kammarens sammanträdesplan
          </note>
          <note>
            Förste vice talmannen meddelade att fredagen den 29 april kl.
            9.00 skulle partiledardebatt om EU:s framtid äga rum.
          </note>
          <note>
            Tidigare aviserad interpellationsdebatt skulle utgå.
          </note>
          <note>
            6 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2004/05:398
          </note>
          <note>
            Interpellation 2004/05:398 av Maria Larsson (kd) om IUC och UPA-uppdraget
          </note>
          <note>
            Interpellationen kommer att besvaras den 22 april 2005.
          </note>
          <note>
            Skälet till dröjsmålet är att interpellanten inte kunde ta emot
            svaret på det föreslagna datumet.
          </note>
          <note>
            Fredrik Ahlén
          </note>
          <note>
            Interpellation 2004/05:414
          </note>
          <note>
            Interpellation 2004/05:414 av Jan-Evert Rådhström (m) om bidragsfusket
          </note>
          <note>
            Interpellationen kommer att besvaras tisdagen den 15 mars 2005
            av statsrådet Hans Karlsson
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Erna Zelmin
          </note>
          <note>
            Interpellation 2004/05:441
          </note>
          <note>
            Interpellation 2004/05:441 av Lars Gustafsson (kd) om placeringen
            av Lv 6 och FMTS i Halmstad
          </note>
          <note>
            Interpellationen kommer att besvaras tisdagen den 22 mars 2005.
          </note>
          <note>
            Skälet till dröjsmålet är arbetsanhopning.
          </note>
          <note>
            Helena Lindberg
          </note>
          <note>
            7 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2004)629
          </note>
          <note>
            8 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            9 § Filmfrågor
          </note>
          <note>
            Föredrogs
          </note>
          <note type="speaker">
            Anf. 1 MATILDA ERNKRANS (s):
          </note>
          <note>
            Herr talman! Jag ska beskriva det ärende vi nu ska debattera
            här i kammaren, nämligen kulturutskottets betänkande KrU4, Filmfrågor
            . Det är ett motionsbetänkande, och här behandlas motioner från
            allmänna motionstiden åren 2002, 2003 och 2004. Sammanlagt 23
            motionsyrkanden behandlas i betänkandet.
          </note>
          <note>
            Med anledning av två motionsyrkanden föreslår utskottet att riksdagen
            ska tillkännage för regeringen vad som anförs om åtgärder som
            främjar utbyggnaden av e-bio i landet. E-bio, det vill säga elektronisk
            visning av film, har framtiden för sig. Biopubliken utanför större
            orter runtom i landet kan med e-bio få vidgade möjligheter till
            ett aktuellt filmutbud. Därför anser utskottet att regeringen
            ska överväga och föreslå åtgärder som stöder och underlättar denna
            utbyggnad.
          </note>
          <note>
            När det gäller motionsyrkanden som rör det kommande filmavtalet
            och Filmarkivet i Grängesberg avstyrks dessa av utskottet. Likaså
            avstyrks motionsyrkanden som rör Medierådets roll och ekonomi
            samt bestämmelser om filmcensur.
          </note>
          <note>
            I betänkandet finns tio reservationer och tre särskilda yttranden.
          </note>
          <note>
            Efter den här korta inledningen hoppas jag att herr talmannen
            ger ordet till debattörerna så att debatten om filmfrågorna kan
            ta sin början.
          </note>
          <note type="speaker">
            Anf. 2 LENA ADELSOHN LILJEROTH (m):
          </note>
          <note>
            Herr talman! Vänner! Filmfrågorna står som bekant inför många
            utmaningar, positiva såväl som negativa. Att intresset ökar för
            svensk film har vi kunnat notera. Jag tror att vi är många som
            går oftare på bio i dag än vi gjorde förut. Det gäller både inom
            Sverige och svenskproducerad film i utlandet. De regionala produktionscentrum
            som vuxit fram ger också positiva injektioner, såväl för näringslivet
            i form av nya jobb som för kultur och utbildning. Varje satsad
            krona påstås ge flera kronor extra i andra led. Hos Film i Väst
            säger man att det faktiskt handlar om att 1 kr ger 10 kr mer.
            Om det stämmer kan man konstatera att många börsmäklare ligger
            i lä.
          </note>
          <note>
            Hur mycket det faktiskt också betyder visar den bekymmersamma
            situationen för filmproduktionen i Stockholm, tidigare något av
            navet för svensk filmproduktion. Nu produceras inte ens en handfull
            större filmer här i Stockholm, vilket har gjort producenter, manusförfattare,
            klippare, skådespelare, ljus- och ljudsättare och många andra
            oerhört oroliga för framtiden. Regissören Peter Dalle och författaren
            Ulf Stark är ett par av dem som har pekat på detta.
          </note>
          <note>
            Eftersom detta handlar om näringar har nu också Mälardalsrådets
            kulturutskott vaknat, och det finns planer på en regional filmfond
            även i Stockholm.
          </note>
          <note>
            Herr talman! Den statliga insatsen är i dag betydligt mindre
            än den regionala motprestationen. Vad jag vill säga med detta
            är inte att det ligger en vinst i att vi börjar kriga mellan olika
            regioner. Snarare vill jag konstatera att det här är en viktig
            näring och att vi i stället måste koncentrera oss gemensamt på
            att få ut mer svensk film till utlandet.
          </note>
          <note>
            Men visst finns här märkligheter. Film i Väst, som har bas i
            Trollhättan, måste för att få EU-bidrag hämta all personal från
            orten, och det går inte. Enligt filmfolk är det vanligt att man
            skaffar sig en postlåda och ett kontorsrum i till exempel Trollhättan
            för att det ska se ut som om man har sin arbetsplats där. Pendeln
            har uppenbarligen svängt för mycket åt andra hållet när filmskapare
            aktivt rekommenderas att skriva sig på andra adresser för att
            kunna få stöd.
          </note>
          <note>
            Det är uppenbart av flera skäl, inte bara detta att svensk film
            står inför ett vägskäl. Detta är en näring, inte en täring. Frågan
            är bara: Vem ska betala? Är det rimligt att det blir en landstingsfråga?
            Vi tycker inte det.
          </note>
          <note>
            Detta kommer vi att få återkomma till senare, tror jag.
          </note>
          <note>
            Herr talman! Till det negativa inom filmområdet hör den stora
            frågan om kulturarvet. Jag vill gärna ta upp den, även om det
            inte finns någon specifik motion i just det fallet.
          </note>
          <note>
            Sverige har i dag inget nationalarkiv för ljud och bild. Hela
            området präglas av rörighet, splittring och motsättningar. Varje
            aktör är uppenbarligen för liten för att kunna ta ett totalt ansvar.
            Det lär finnas ca 100 miljoner meter rörlig film i Sverige, varav
            Sveriges Television har ungefär hälften i sina förråd. Som aktiebolag
            lyder dock Sveriges Television under andra regler än till exempel
            KB, som har ansvaret när det gäller det skrivna ordet. Statens
            ljud- och bildarkiv har bara material från 1979, då pliktexemplarslagen
            kom, och framåt. Bara att rädda deras arkiv skulle, vilket har
            framgått i flera tidningsartiklar, kosta närmare 900 miljoner
            kronor. Banden håller nämligen på att vittra sönder. Apparater
            för att spela upp de band som finns hos exempelvis Statens ljud-
            och bildarkiv tillverkas inte längre, och reservdelar går knappt
            att få tag på. Det här är ett jätteproblem.
          </note>
          <note>
            Det är mycket som väntar forskningsproppen kommer kanske in på
            det här, arkivproppen naturligtvis också, filmpropositionen vet
            jag inte, det är möjligt, och kanske också filmavtalet. Därmed
            blir naturligtvis denna debatt med nödvändighet lite lam. Vi vet
            helt enkelt inte vad som är på gång när det handlar om filmfrågorna.
          </note>
          <note>
            Herr talman! Jag kommer så till frågan om e-bio, det som Matilda
            Ernkrans sade var en teknik som har framtiden för sig. Den kommer
            säkert att betyda mycket, men det är möjligt att vi från moderat
            sida var lite väl snabba att hänga på det här tillkännagivandet
            till regeringen. Detta är en oerhört dyrbar teknik, och det är
            också därför de kommersiella aktörerna, som annars är snabba att
            hänga på nyheter, avvaktar. Själva filmen handlar bara om en liten
            skiva, men en digital projektor kostar från 34 miljoner och uppåt
            och har relativt kort livslängd. Det kan jämföras med en traditionell
            projektor som kostar runt 50 000 kr och kan ha en livslängd på
            20 år.
          </note>
          <note>
            Därtill, herr talman, fick jag häromdagen höra att bara lampan
            i en digital projektor kostar 6 000 kr per föreställning. Det
            säger sig självt att det därmed blir väldigt dyrt.
          </note>
          <note>
            Men på sikt, och det här handlar troligen om rätt många år, när
            tekniken har blivit billigare, kommer det här säkert att betyda
            oerhört mycket för biograferna runtom i Sverige, och inte bara
            i Sverige utan i stora delar av världen.
          </note>
          <note>
            Avslutningsvis måste vi ta upp frågan om avskaffandet av filmcensuren.
            Inte för att det är någon stor fråga, det har faktiskt inte gjorts
            några klipp över huvud taget i svensk spelfilm på tio år. Därför
            tycker vi från moderat sida att man kan avskaffa den lagen.
          </note>
          <note>
            Även direktör Gunnel Arrbäck anser att Statens Biografbyrå har
            spelat ut sin roll och att den inte har någon legitimitet i ett
            land med så starka traditioner för yttrandefrihet som Sverige
            har.
          </note>
          <note>
            Inga andra medier förhandsgranskas, anser hon. Därför tycker
            hon också att det är svårt att se varför just film ska censureras.
            Frågan är om vi verkligen behöver skydda vuxna för innehållet
            i vissa filmer, säger hon själv i ett direktcitat. Till och med
            Våldsskildringsrådet, det som nu kallas Medierådet, har föreslagit
            att vuxencensuren ska avskaffas. Vi kan bara hålla med.
          </note>
          <note>
            Barn och ungdomar är en helt annan sak. Det visar också antalet
            domar i Granskningsnämnden, flera stycken, som har fällt olika
            tv-kanaler för våldsamma scener på känsliga tider när barn och
            ungdomar kan se.
          </note>
          <note>
            Av samma skäl borde åldersgränsen för babybio eller barnvagnsbio
            tas bort. Föräldralediga mammor och pappor får möjlighet att på
            dagtid ta med sig baby och barnvagn på ordinarie föreställningar.
            Jag vill gärna höra vad Rossana Dinamarca har att säga om detta,
            kanske senare i debatten.
          </note>
          <note>
            Men de föräldrar som tar med sig sina barnvagnar och bebisar
            på de här föreställningarna får bara se filmer utan åldersgräns.
            En snabb titt i tidningen visar att det inte blir särskilt många
            kvar. Med nuvarande regler, som Socialdemokraterna inte vill ändra
            på trots att en av deras egna ledamöter har en likalydande motion,
            ska föräldrarna på barnvagnsbio inte få se till exempel Oscarsbelönade
            Gråta med ett leende , Så som i himmelen , Masjävlar eller Sandor
            slash Ida . Däremot är Puhs film om heffaklumpen barntillåten,
            men kanske inte så himla kul för en 31-årig pappa vars sjumånaders
            baby ändå ligger i sin vagn och sover.
          </note>
          <note>
            Därmed, eftersom min talartid är slut, vill jag yrka bifall till
            vår reservation nr 1 samt till reservation nr 8.
          </note>
          <note type="speaker">
            Anf. 3 HANS BACKMAN (fp):
          </note>
          <note>
            Herr talman! Jag vill inleda med att säga att det gläder mig
            att få stå här i riksdagen och debattera ett kulturutskottsbetänkande
            om film. En gång i tiden när jag i början av 1990-talet satt i
            kultur- och fritidsnämnden i Tyresö fanns det faktiskt, märkligt
            nog, kulturpolitiker i den nämnden som ifrågasatte att film är
            kultur. Men det vet ju vi att film självklart är kultur. Om någon
            mot förmodan skulle tveka om det räcker det att säga Ingmar Bergman.
          </note>
          <note>
            För mig är film också ett sätt att umgås med min 15-årige son
            samtidigt som vi tar del av filmkulturen. Vi har båda, ända sedan
            han var liten, gått mycket på bio och gör det fortfarande, så
            film är också en kulturform som kan stärka banden mellan föräldrar
            och tonårsbarn.
          </note>
          <note>
            Det här leder också in mig på området bio för de riktigt små,
            eller egentligen inte, bio för föräldrar med riktigt små barn,
            alltså babybio som kan stärka banden mellan föräldralediga. Det
            visas ju babybio på olika håll i Sverige. Där får, som Lena Adelsohn
            Liljeroth sade, föräldralediga mammor och pappor möjlighet att
            på dagtid ta med sig baby och barnvagn på bioföreställningar.
          </note>
          <note>
            Den bioformen är väldigt positiv eftersom de föräldralediga får
            möjligheten att gå på bio där ljudnivån anpassas till bebisarna
            i salongen och uppehåll görs i visningen för matning och blöjbyte.
            Babybio är också ett sätt för föräldralediga att skapa kontakt
            och bygga nätverk som kan leda till god social samvaro, vilket
            framgår av den motion som behandlas i det här betänkandet.
          </note>
          <note>
            Verksamheten är också viktig för mindre biografer som kan bredda
            sin repertoar på det här viset.
          </note>
          <note>
            Men enligt Statens Biografbyrå kan babybio ändå i vissa fall
            vara olaglig eftersom de åldersgränser som gäller för många filmer
            ska tillämpas också på nyfödda barn i vagn. Men här är ju lagen
            väldigt märklig. Det är ju föräldrarna som ska se filmen, inte
            bebisarna. De är liksom för små för att uppfatta vad som händer
            på bioduken.
          </note>
          <note>
            Vi i Folkpartiet anser att lagar ska vara väl förankrade i verkligheten
            om de ska vara trovärdiga och respekteras. Det är därför hög tid
            att lagen om granskning och kontroll av filmer och videogram ses
            över så att föräldralediga mammor och pappor kan ta med sig bebisen
            i vagn även på barnförbjudna filmer och filmer med elvaårsgräns
            därmed inget ont sagt om Nalle Puh.
          </note>
          <note>
            Herr talman! Vi i Folkpartiet tycker att det är bra att utskottet
            har tagit ställning för att det är angeläget att unga oetablerade
            filmare ges möjlighet att pröva sina idéer och talanger. Det är
            därför viktigt att vi nu följer upp att avsiktsförklaringen i
            nya filmavtalet, som kommer att ge utvecklingsstöd med inriktning
            på unga filmskapare, blir verklighet.
          </note>
          <note>
            När det gäller rörliga bilder vill jag säga att vårt allt rikare
            utbud av de rörliga bilderna är en viktig del av vårt kulturarv.
            De måste tas om hand på ett bra sätt. Riksrevisionen har tyvärr
            funnit att rörliga bilder i dag inte tas om hand på ett tillfredsställande
            sätt. Ansvaret för bevarandet delas av ett flertal myndigheter
            och institutioner. Därför behövs det initiativ som innebär att
            framtida organisationer för bevarande av de rörliga bilderna samordnas
            på ett bra sätt. En sådan samordning är viktig eftersom den ger
            ett ansvar för att bevara detta kulturarv inför framtiden. Därför
            instämmer vi i Folkpartiet i Riksdagens revisorers problemanalys
            och anser att regeringen ska göra en organisationsöversyn och
            påbörja ett genomgripande reformarbete för att bevara den rörliga
            bilden.
          </note>
          <note>
            Folkpartiet anser också att Filmarkivet i Grängesberg är i behov
            av en rationell hantering av befintliga personella och maskinella
            resurser. Arkivet behöver också kunna knyta till sig teknisk kompetens,
            något som är extra viktigt i en tid med hastiga teknikskiften.
            Det råder i dag stor brist på tekniskt kunnande inom det här området.
            Enligt vår mening bör Filmarkivet få ansvar för att teknisk och
            laboratorieteknisk kompetens byggs upp och hålls vid liv.
          </note>
          <note>
            Vi i Folkpartiet anser även att det statliga stöd som Svenska
            Filminstitutet fördelar i princip inte avviker från de stödformer
            som på andra områden administreras av offentliga institutioner.
            Vi anser därför att offentlighetsprincipen ska gälla för de delar
            av Filminstitutets verksamhet som rör statliga medel.
          </note>
          <note>
            Till sist vill även jag, liksom Lena Adelsohn Liljeroth, säga
            att vi folkpartister också vill att filmcensuren för vuxna ska
            avskaffas. Vi tycker dessutom att ännu en ny åldersgräns på 18
            år ska införas för att motverka att de allra grövsta filmerna
            visas för barn och ungdomar.
          </note>
          <note>
            Herr talman! Jag står givetvis bakom samtliga Folkpartiets reservationer,
            men för tids vinning yrkar jag bifall endast till reservation
            nr 9.
          </note>
          <note type="speaker">
            Anf. 4 GUNILLA TJERNBERG (kd):
          </note>
          <note>
            Herr talman! Det är precis som flera varit inne på väldigt trevligt
            och spännande att debattera filmpolitik. Det har jag tyckt alltsedan
            jag kom till riksdagen 1998 och fick förtroendet att vara riksdagsledamot.
          </note>
          <note>
            Frågor som rör film och rörliga bilder är en viktig del av kulturpolitiken,
            precis som tidigare talare har fastslagit. Jag vill också göra
            det. Vi är många som anser detta.
          </note>
          <note>
            Att uppleva en film, rörliga bilder, är ju att titta, begrunda
            och känna igen, men också att reflektera. Det är något som många
            tycker om att göra i dag, både barn och unga men också äldre.
            De upplever en livsnjutning som också ger stor behållning.
          </note>
          <note>
            Jag minns lika tydligt som om det var i går mitt första besök
            på en bioföreställning. Jag kommer till och med ihåg var jag satt
            i biosalongen, längst fram på höger sida framifrån sett. Allt
            detta som jag minns så väl ägde rum i Sorsele Folkets hus mitt
            inne i Västerbottens inland på 50-talet. Filmen jag såg var Barnen
            från Frostmofjället . Jag tror att många av oss känner igen den
            filmen. Vi minns.
          </note>
          <note>
            I arbetet med ett nytt filmavtal, både det som trädde i kraft
            den 1 januari 2000 och det tillkommande, har vi kristdemokrater
            ansett att riksdagen bör vara involverad i fråga om just statlig
            filmpolitik. Den här frågan har vi haft uppe vid varje filmdebatt
            sedan 1998 som jag har varit med i. Även partiföreträdare från
            andra partier, inte minst Socialdemokraterna med Åke Gustavsson
            under den tid han var med, uttryckte sin otillfredsställelse i
            samband med att vi debatterade det tidigare och nuvarande filmavtalet,
            som nu snart är avslutat. Man uttryckte en otillfredsställelse
            i samma riktning som vi kristdemokrater har gjort när vi har debatterat
            frågan.
          </note>
          <note>
            Herr talman! Därför tycker jag att det är bra att kulturutskottet
            den 12 oktober 2004 genom ett gemensamt initiativ anordnade en
            offentlig utfrågning om filmen och filmpolitiken i riksdagen.
            Jag ser det delvis som ett svar på Kristdemokraternas begäran.
            Det är viktigt att involvera riksdagen i en så viktig fråga som
            filmpolitiken är. Då kan ett bra sätt vara att anordna hearingar,
            offentliga utfrågningar, panelsamtal och så vidare. Det ska ske
            utifrån att det är ett avtal mellan olika parter som är grunden
            i filmpolitiken.
          </note>
          <note>
            Herr talman! Filminstitutet ska stödja produktion av värdefull
            svensk film och främja spridning och visning av kvalitetsfilm.
            Institutets verksamhet styrs till stor del av det filmavtal som
            staten slutit tillsammans med företrädare för filmbranschen, Sveriges
            Television och TV 4. Nu vet vi också att fler intressenter kommit
            med i arbetsgruppen. De ekonomiska medel som parterna har förbundit
            sig att bidra med finansierar dels Filminstitutets verksamhet,
            dels olika former av filmstöd. Det är produktionsstöd till svensk
            film. Det handlar om distribution och visning av film i hela landet
            men också stöd till annan filmkulturell verksamhet.
          </note>
          <note>
            Av de dryga 400 miljoner kronor som nuvarande filmstöd omfattar
            bidrar staten med 226 miljoner kronor. I dag ansvarar Filminstitutet
            för fördelningen av stöden, vilket innebär att institutets beslut
            har avgörande betydelse för svenska filmare.
          </note>
          <note>
            Herr talman! Eftersom en stor del av Filminstitutets resurser
            utgörs av skattemedel och besluten har så avgörande betydelse
            för dem som verkar inom filmbranschen är det viktigt att det också
            finns en öppenhet både kring Filminstitutets verksamhet i allmänhet
            och kring besluten om ekonomiska stöd.
          </note>
          <note>
            Vi kristdemokrater menar att det är viktigt att Filminstitutet,
            även om det är en fristående stiftelse, också omfattas av offentlighetsprincipen.
            Så är inte fallet i dag. Vi menar att det statliga stöd som stiftelsen
            Filminstitutet fördelar kan jämställas med ekonomiska stöd som
            på andra områden fördelas av offentliga institutioner. Därför
            har vi motionerat om att Filminstitutets förvaltningsuppgifter
            ska omfattas av handlingsoffentlighet, och vi får också stöd i
            den frågan av Folkpartiet och Moderaterna. Det är bra.
          </note>
          <note>
            Regeringen har tidigare hävdat att det är omöjligt att skilja
            ut vilka medel som är allmänna och vilka som utgör bidrag från
            andra än staten vid stiftelsens handläggning av ärenden. Detta
            är ett anmärkningsvärt ställningstagande, herr talman. Liksom
            för andra stiftelser som fördelar statliga medel borde krav ställas
            på att offentlighetsprincipen ska gälla de delar av verksamheten
            som rör statliga medel. Den inställningen har även Offentlighets-
            och sekretesskommittén, som lämnade sitt betänkande Insyn och
            sekretess till regeringen förra året. Jag förväntar mig därför
            att regeringen kommer att inkludera Filminstitutet när utredningen
            om insyn och sekretess behandlas.
          </note>
          <note>
            Herr talman! Filmen är inte bara en konstform i nuet; den är
            också en del av vårt kulturarv. Ansvaret för bevarandet av rörliga
            bilder delas i dag av flera myndigheter och institutioner. Kostnaderna
            är höga, och regeringen har inte gett institutionerna någon inriktning
            eller avgränsning för verksamheten samtidigt som beståndet av
            rörliga bilder ökar snabbt.
          </note>
          <note>
            I juni 2003 lämnade Riksdagens revisorer en rapport där de såg
            behovet av en samordning för bevarande av den rörliga filmen som
            kulturarv. De var mycket kritiska till regeringens brist på initiativ
            i frågan. Vi kristdemokrater håller med Riksdagens revisorers
            analys i den delen, och vi menar att regeringen måste ta ett initiativ
            för att se över den framtida organisationen när det gäller bevarandet
            av den rörliga bilden. I dag finns rörliga bilder bevarade vid
            flera olika institutioner, till exempel Statens ljud- och bildarkiv,
            Sveriges Television, Svenska Filminstitutet och filmvårdscentralen
            i Grängesberg. Det finns också ett antal rörliga bilder i privat
            ägo. Här är jag glad att vi får stöd av Centerpartiet och Folkpartiet.
          </note>
          <note>
            Herr talman! Jag ska avslutningsvis beröra Statens biografbyrå.
            Biografbyrån ansvarar i dag för den som kristdemokrater tycker
            viktiga uppgiften att sätta åldersgränser på filmer som ska visas
            i Sverige. Åldersgränserna är i dag barntillåten, från 7 år, från
            11 år och från 15 år. Besluten om åldersgräns grundar sig på om
            framställningen kan vålla psykisk skada för den aktuella åldersgruppen.
            Åldersgränserna grundar sig alltså inte på någon allmän lämplighetsdiskussion,
            utan det krävs starka skäl för att kunna peka på att en psykisk
            skada kan vållas den unge. I uppdraget för Biografbyrån ingår
            att där sätta åldersgränsen. Besluten som Biografbyrån fattar
            kan överklagas i dag av producenter till kammarrätten. Det är
            oftast producenter som överklagar. Vid ett flertal tillfällen
            har också kammarrätten ändrat Biografbyråns beslut och sänkt åldersgränsen.
            Kammarrätten har alltså en avgörande roll vid bestämmandet av
            åldersgräns på film. Det är därför av mycket stor vikt att film-
            och beteendevetares kompetens tas till vara inför kammarrättens
            beslut. Enligt lagen ska kammarrätten vid beslut om åldersgränser
            för film samråda med såväl beteende- som filmvetare innan beslut
            fattas. Betydelsen av samrådet har även konstaterats av Medierådet
            som lyder under regeringen tidigare Våldsskildringsrådet. Medierådet
            har i en rapport konstaterat att eftersom det är effekten av en
            framställning som ska bedömas är behovet av juridisk kompetens
            oftast mindre än behovet av annan sakkunskap.
          </note>
          <note>
            Trots detta har det förekommit att beslut har fattats utan samråd
            med någon med beteendevetenskaplig kompetens. Dessutom är det
            möjligt för den juridiska expertisen att helt enkelt inte bry
            sig om eller strunta i åsikterna från de sakkunniga även i de
            fall som samråd skett eftersom det är juristerna som ska fälla
            det slutgiltiga avgörandet. Det tycker inte vi kristdemokrater
            är rimligt. Kraven på beteendevetenskaplig och filmvetenskaplig
            kompetens måste stärkas när det gäller åldersgränser på film.
            Vi kristdemokrater vill ha åldersgräns på film.
          </note>
          <note>
            Herr talman! Jag står självfallet bakom samtliga reservationer
            där Kristdemokraterna finns med, men för tids vinnande nöjer jag
            mig med att här i kammaren yrka bifall till reservation 3 under
            punkt 5.
          </note>
          <note type="speaker">
            Anf. 5 LARS-IVAR ERICSON (c):
          </note>
          <note>
            Herr talman! 2004 var ett starkt svenskt filmår. Även om biomarknaden
            visade en nedgång med 9 % under året gick det bra för svensk film.
            37 svenska spel- och dokumentärfilmer hade premiär. Besökssiffrorna
            för Så som i himmelen var under fjolåret de största som någon
            svensk film nått upp till sedan Änglagård . Det var året 1992.
            Intresset för filmen Så som i himmelen har hållit i sig efter
            nyår, och besökssiffran än nu uppe i nästan en och en halv miljon
            personer.
          </note>
          <note>
            Vi har fått uttrycket Svensk film går mot himmelska höjder, och
            det är enligt mitt sätt att se på saken bra att ha en himmelsk
            målsättning.
          </note>
          <note>
            Men det finns tendenser som oroar. Vi kommer ihåg mottot Film
            ska ses på bio. Men det hjälper inte att vi har sköna fåtöljer,
            cocacola och popcorn, för alltfler människor satsar ändå på hemmabio
            och vi har fått dvd i stället för vhs. Vi har fått mycket olaglig
            nedladdning av filmer. Frågan är om det kommer att bli så att
            vi får använda uttrycket Film borta bra men hemma mest.
          </note>
          <note>
            För att det inte ska bli så behövs positiva motkrafter, och en
            sådan kraft är e-bio. Från Centerpartiet har vi drivit satsningen
            på e-bio som någonting mycket angeläget. Vi värnar om att hela
            landet ska leva, och denna teknik gör det möjligt även för mindre
            orter att visa aktuell film. Förra året fanns det ett tiotal digitala
            hus där e-bio visades, men när vi nu har nått politisk enighet
            om en satsning på e-bio i hela landet hoppas vi på en snabb ökning
            av antalet platser som kommer att erbjuda e-bio.
          </note>
          <note>
            Jag tänker till exempel på lilla Sibbhult i nordöstra Skåne,
            där Folketshusföreningen snarast vill digitalisera Sibbhults bio.
            De ser fram mot kommande stöd och bidrag.
          </note>
          <note>
            Film är också en tillgänglighetsfråga, och vi får inte tappa
            bort biografkulturen. Det är också praktiskt med digital bio.
            Jag tänker på dessa biografmaskinister som om det här genomförs
            kommer att få 120 ton mindre filmmaterial att hantera.
          </note>
          <note>
            Intresset för film är bra för samhällsekonomin. Det har vi hört
            tidigare. Vi kan konstatera att decentraliserad filmproduktion
            har blivit en så stor framgång att Stockholm har vaknat till och
            åter vill bli filmcentrum. Vi har fått en rapport om detta med
            titeln Varför görs det så lite film i StockholmMälardalen? Kanske
            det regionala stödet är för lågt.
          </note>
          <note>
            I Västra Götaland har filmproduktionen blivit en stor utvecklingsfråga.
            30 miljoner satsades på Film i Väst förra året. När jag i höstas
            besökte Film i Skånes lokaler i Ystad blev jag imponerad. 13 Wallanderfilmer
            spelas in med hjälp av pengar från regionala och lokala finansiärer,
            som Region Skåne, kommunerna i sydöstra Skåne och Skånes sparbanker.
            Ett utökat samarbete med Danmark när det gäller filmproduktion
            håller också på att förberedas.
          </note>
          <note>
            Att film ska få statligt stöd för att kunna utvecklas och bli
            konkurrenskraftig är självklart, tycker vi. Men ibland kan man
            bli fundersam över hur stödet fördelas. I Sverige får manliga
            regissörer mer pengar att göra film för än kvinnliga regissörer.
            När Filminstitutet skulle fördela 49,7 miljoner gick 1 miljon
            till en kvinnlig regissör. Resten av pengarna gick till 14 män.
            Detta rimmar dåligt med de jämställdhetstankar som ska finnas
            i all verksamhet.
          </note>
          <note>
            Jag vill fråga majoritetens företrädare: Hur vill ni verka för
            mera jämlikhet i filmbranschen? Som det nu är verkar männen sköta
            det tekniska, och kvinnorna sköter smink och kaffe, enligt regissören
            Teresa Fabik.
          </note>
          <note>
            Herr talman! I samband med att jag skulle skriva en interpellation
            om barns och ungdomars dataspelsvanor kom jag i kontakt med Medierådet
            och fick då ta del av deras skrifter. Det finns mycket bra inom
            medierna, men tyvärr också en hel del som påverkar barn och ungdomar
            i skadlig riktning. Medierådet har en viktig uppgift att upplysa
            om att det finns dataspel som domineras av rasism, förnedrande
            kvinnosyn, förakt för äldre, våld och mord. Vill vi verkligen
            att våra barn och ungdomar ska spela spel där det gäller att slå
            ihjäl motståndaren med spade, meja ned fotgängare med bil eller
            använda en levande katt som ljuddämpare på skjutvapnet? Ja, det
            finns många hemska exempel.
          </note>
          <note>
            Medierådet behövs mer än någonsin. Jag visade en broschyr just
            om dataspel för min hustru, som är lärare, och hon sade att den
            borde spridas i alla skolor i samband med föräldraträffar. Jag
            tror att mera stöd och anslag till Medierådet skulle underlätta
            detta spridande.
          </note>
          <note>
            Det har gjorts, görs och kommer att göras mycket inom ämnet rörliga
            bilder. Därför är det mycket viktigt att vi bevarar det som produceras
            till kommande generationer, och då finns det viktiga medel som
            Filmarkivet i Grängesberg. Birgitta Sellén kommer senare att redogöra
            för Centerpartiets uppfattning i filmarkivfrågor.
          </note>
          <note>
            Jag vill säga att jag står bakom de yttranden och reservationer
            där Centerpartiet finns med men nöjer mig med att yrka bifall
            till reservation nr 6.
          </note>
          <note>
            Jag sade inledningsvis att 2004 var ett mycket bra filmår. Vi
            önskar då att svensk film ska kunna utvecklas ytterligare och
            att denna debatt och de kloka beslut som vi kommer att fatta ska
            ge ytterligare fina förutsättningar för att så ska bli fallet.
          </note>
          <note type="speaker">
            Anf. 6 NIKOS PAPADOPOULOS (s):
          </note>
          <note>
            Herr talman! Jag vill börja med att yrka bifall till utskottets
            förslag i betänkandet och avslag på samtliga reservationer.
          </note>
          <note>
            Herr talman! Vi var många som med spänning följde Oscarsgalan
            i Hollywood för några veckor sedan. Jag hade gärna fått inleda
            detta anförande med att gratulera Så som i himmelen till sin välförtjänta
            Oscar. Nu blev det inte så, och jag får nöja mig med att gratulera
            till nomineringen.
          </note>
          <note>
            Svensk film står sig dock stark. Det bevisar Så som i himmelen
            , med eller utan Oscarsstatyett. Alla vi som deltog på utskottets
            filmpolitiska hearing i höstas fick flera goda exempel på det.
          </note>
          <note>
            Just nu pågår för fullt diskussionerna om det framtida svenska
            filmavtalet. Det betänkande vi debatterar här och nu måste ses
            mot bakgrund av detta. Många av de motioner som väckts ligger
            i linje med det som förhandlingarna om avtalet utgår ifrån. Riksdagen
            kommer att få anledning att återkomma till detta.
          </note>
          <note>
            Herr talman! Jag skulle vilja särskilt lyfta fram några saker
            i utskottets förslag till betänkande.
          </note>
          <note>
            Det första handlar om e-bio, elektronisk bio.
          </note>
          <note>
            Film är bäst på bio, brukar det sägas. Men vi vet alla att möjligheten
            att faktiskt få njuta av en ny film i det format den är gjord
            för ser olika ut beroende på var i landet man bor. De som bor
            på mindre orter har fått vänja sig vid att behöva vänta på den
            senaste storfilmen tills den redan kommit ut på video innan den
            kommit till den lokala biografen.
          </note>
          <note>
            En av orsakerna till att det ser ut på det sättet är det, med
            dagens mått mätt, ålderdomliga sätt biograffilmer distribueras
            på. Filmerna sprids på kopior som var och en väger 2025 kilo och
            kostar 20 00025 000 kr. Det gör att antalet kopior som kan köras
            samtidigt på biografer runtom i landet blir väldigt begränsat.
          </note>
          <note>
            Genom att utnyttja den digitala tekniken kan filmer spridas med
            samma kvalitet som traditionella biofilmer. Skillnaden är att
            i stället för en jättelik filmrulle räcker det med en dvd-skiva.
            Både spridningen och produktionen av nya kopior förbilligas och
            underlättas betydligt.
          </note>
          <note>
            Dessutom är film bara en av de saker e-bio kan användas till.
            Detta kan användas för direktsända rockkonserter, fotbollsmatcher,
            enorma tv-spelsturneringar möjligheterna är oändliga. Rätt hanterat
            kan detta bli en helt ny kulturell infrastruktur som vi bygger
            upp här i Sverige. Men ska verksamheten kunna utvecklas ytterligare
            krävs det också politiskt engagemang i frågan.
          </note>
          <note>
            Jag kan konstatera att det i dag finns ett helhjärtat stöd från
            hela utskottet för e-bio. Det är roligt. Det är inte varje dag
            som projekt drivna av eldsjälar inom Folkets Hus och Parker med
            stöd från inte minst fackföreningsrörelsen får sådan uppbackning
            tvärs över blockgränserna. Nu får vi hålla ihop denna enighet
            och följa utvecklingen framöver.
          </note>
          <note>
            Herr talman! Jag vill också kort kommentera några av reservationerna
            i utskottet. Som sagt faller mycket tillbaka på det arbete som
            pågår med det nya filmavtalet. Det gäller exempelvis kravet på
            en fond för unga filmare. Moderaterna vill att förslagsvis Dramatiska
            institutet ska ges ansvar för en fristående fond med syfte att
            stötta nya och unga filmare. Jag delar uppfattningen att nya och
            unga filmare måste stöttas. Det är också en viktig utgångspunkt
            för arbetet med filmavtalet. Men att här i dag slå fast den modell
            som Moderaterna föreslår tycker jag vore fel.
          </note>
          <note>
            Några andra frågor faller tillbaka på annat pågående arbete.
            Nu tänker jag främst på de motioner som berör Filmarkivet i Grängesberg.
            Ett stort antal motioner och flera reservationer rör olika frågor
            om detta arkiv. Det är en mycket viktig verksamhet. Flera av de
            frågor som lyfts fram kommer vi också att få anledning att återkomma
            till i samband med framtida filmpolitiska propositioner och i
            vissa fall budgetbehandlingar. Vi vet också att frågan om ABM-samverkan
            kommer att behandlas i den kommande arkivpropositionen. Det är
            mot den bakgrunden utskottet har valt att avslå de aktuella motionerna.
          </note>
          <note>
            En tredje reservation som jag kort tänkte beröra gäller Filminstitutet
            och offentlighetsprincipen. Självklart vill vi alla ha så mycket
            öppenhet som möjligt, framför allt när det gäller användandet
            av offentliga medel. Denna fråga är också under utredning. Utbildnings-
            och kulturministern sade också i denna kammare i december, vilket
            framgår av betänkandet: För mig är det en självklar princip att
            största möjliga öppenhet ska gälla för offentligt finansierad
            verksamhet.
          </note>
          <note>
            Exakt hur detta ska gå till varken kan eller vill jag uttala
            mig om här i dag. Men det råder ingen åsiktsskillnad vad gäller
            ambitionen att det ska vara en hög grad av offentlighet runt hur
            våra pengar används. Där är vi i grunden överens.
          </note>
          <note>
            Herr talman! Jag vill med detta yrka bifall till förslaget i
            utskottets betänkande. Visst finns det åsiktsskillnader i filmpolitiken,
            men runt mycket är vi väldigt överens. Det är glädjande. Inte
            minst är det glädjande att enigheten nu också omfattar ett stort
            engagemang för e-bion. I historiens ljus är det förmodligen de
            ståndpunkterna som kommer att framstå som de mest visionära.
          </note>
          <note type="speaker">
            Anf. 7 HANS BACKMAN (fp) replik:
          </note>
          <note>
            Herr talman! I mitt anförande tog jag upp vårt förslag om att
            förändra lagen för babybio så att föräldralediga föräldrar ska
            kunna ta med sig sina bebisar även på filmer med elvaårsgräns
            och barnförbjudna filmer. Detta gjorde jag inte minst med tanke
            på hur viktigt det är för den sociala gemenskapen på mindre orter
            att kunna ha den här formen av biobesök.
          </note>
          <note>
            Ett argument jag har för att man skulle ändra lagen i det här
            fallet är att lagen är märklig i och med att det inte är bebisarna
            själva som ser på filmen. Det är ju just föräldrarna som tittar
            på filmen. Därmed kan det inte skada de små barnen i det här fallet
            det är ju annars anledningen till en åldersgräns.
          </note>
          <note>
            Min fråga till Nikos Papadopoulos är: Vilka sakargument har Socialdemokraterna
            för att fortsätta hävda att det ska vara olagligt för föräldralediga
            att ta med sina bebisar på babybio på filmer med elvaårsgräns
            och barnförbjudna filmer?
          </note>
          <note type="speaker">
            Anf. 8 NIKOS PAPADOPOULOS (s) replik:
          </note>
          <note>
            Herr talman! Jag förstår frågan om babybio. Det är klart att
            det är många som vill ha bebisar med sig på bio och titta på det
            här. Men vi, Socialdemokraterna och majoriteten i utskottet, tycker
            inte att det här är en så stor fråga. Är det en viktig fråga kan
            vi ändra censurlagen. Det behöver inte ändras i lagen för att
            bebisar ska följa med föräldrarna. Det kan vara andra olika sätt.
            Föräldrarna kan ha med sina bebisar på bio om man kommer överens
            med lokala biografer eller något annat. Men samtidigt är en lagändring
            en ganska omfattande process för en så liten fråga, tycker vi.
          </note>
          <note type="speaker">
            Anf. 9 HANS BACKMAN (fp) replik:
          </note>
          <note>
            Herr talman! Men det talar egentligen för att man ska ändra lagen.
            Det må vara en process, men med tanke på att lagar ska vara förankrade
            i verkligheten och att det är en liten fråga för Socialdemokraterna
            ni har egna partimedlemmar som också tycker som vi i Folkpartiet
            i den här frågan borde det vara en god sak att ändra lagen. Den
            har ju en viktig funktion, inte minst för biografägarna på mindre
            orter som faktiskt kan utöka sitt besökarantal. Jag tänker på
            Hofors exempelvis, en ort med 10 500 invånare och en biograf.
            Kan de få ett stort antal föräldralediga som besöker biografen
            är det ett lyft för själva biografägaren, och på så vis är det
            en viktig fråga för den företagaren på orten också.
          </note>
          <note>
            I och med att lagen är så märklig och att det är en liten fråga
            tycker jag att det vore rimligt att ni åtminstone tittar på frågan
            framöver.
          </note>
          <note type="speaker">
            Anf. 10 NIKOS PAPADOPOULOS (s) replik:
          </note>
          <note>
            Herr talman! Det är klart att Socialdemokraterna också kan ha
            olika uppfattningar om en fråga, så det förstår jag att vi har.
            Men det betyder inte att vi måste dra hela censurlagen för att
            kunna genomföra en ny lag utan att vi tycker att det krävs och
            behövs. Men jag håller med om att babybio kan vara ett ställe
            där föräldrarna kan träffas och byta åsikter och så vidare. Men
            det är inte nödvändigt att man ska ändra lagen om censuren.
          </note>
          <note type="speaker">
            Anf. 11 GUNILLA TJERNBERG (kd) replik:
          </note>
          <note>
            Herr talman! Då vill jag ställa en fråga till Nikos Papadopoulos,
            och den handlar om regionala resurscentrum, regionala filmresurscentrum.
          </note>
          <note>
            Med dagens filmavtal, som nu gäller, är det så att de medel som
            Filminstitutet har fått till sitt förfogande, som framför allt
            handlar om att kunna ge regionala resurscentrum medel, inte har
            räckt till. Det betyder att vi har haft tre regionala centrum
            som inte har fått långa stöd utan tillfälliga, och det har ibland
            lösts via Framtidens kultur.
          </note>
          <note>
            Nu har man sagt via ett pressmeddelande att den här delen inte
            ska omfattas i det nya avtalet, utan det som ska omfattas är alltså
            distribution av film och produktion. Det övriga ska komma, så
            att säga, i form av regeringens pengar i budgeten, alltså regionala
            filmstöd, kan jag tänka mig.
          </note>
          <note>
            Då har jag en fråga, eftersom det här inte faller tillbaka på
            filmavtalet utan direkt på Socialdemokraterna: På vilket sätt
            kommer socialdemokraterna i utskottet och Nikos Papadopoulos att
            tillförsäkra att medel till samtliga regionala filmresurscentrum
            finns i kommande budget?
          </note>
          <note type="speaker">
            Anf. 12 NIKOS PAPADOPOULOS (s) replik:
          </note>
          <note>
            Herr talman! Jag kan inte garantera till hundra procent hur det
            ska komma, men jag kan säga att den regionala delen har fått tillräckligt
            med pengar för att kunna producera sina filmer. Det har sagts
            att det i Stockholm inte finns pengar för att producera. Jag tycker
            att de har tillräckligt med resurser. De pengar som har tilldelats
            är tillräckliga för att man ska kunna göra sina filmer och bli
            känd internationellt också.
          </note>
          <note type="speaker">
            Anf. 13 GUNILLA TJERNBERG (kd) replik:
          </note>
          <note>
            Herr talman! Då måste jag dessvärre upplysa Nikos Papadopoulos
            om att det inte finns långsiktiga medel till alla resurscentrum
            i landet. På tre orter, Jönköping, Gävle och jag tror en ort i
            Östergötland, har man fått söka årsvis för att pengar ska finnas.
            Det är verkligheten, och det har varit oerhört otillfredsställande.
            Min förhoppning var den att jag i dag av Socialdemokraterna skulle
            förstå att man har insikt om problemet. Dessvärre lät det inte
            riktigt som om den insikten fanns i det svar som kom nu. Jag hoppas
            att jag gör en feltolkning. Jag skulle vilja få ett förtydligande.
            Kommer Socialdemokraterna att sätta sig in i frågan och inse att
            det här är en fråga som måste lösas så att samtliga regionala
            resurscentrum har medel för att på lång sikt kunna arbeta och
            verka och inte behöva söka tillfälliga stöd för ett eller två
            år i taget? Det sker i dag och har gjorts i tre län i Sverige.
          </note>
          <note type="speaker">
            Anf. 14 NIKOS PAPADOPOULOS (s) replik:
          </note>
          <note>
            Herr talman! Det gläder mig att Gunilla har ett stort intresse
            för det hela. Vi kommer att göra det bästa för att alla ska få
            pengar för att kunna genomföra de projekt som de har på gång.
            Jag kan inte stå här och säga direkt hur mycket pengar de får.
            Men det är säkert att vi kommer att se till att alla regioner
            kommer att få tillräckligt för att kunna utvecklas och gå fram
            med sina filmer och sitt arbete. Det är också mycket viktigt att
            regionerna utvecklas.
          </note>
          <note type="speaker">
            Anf. 15 LENA ADELSOHN LILJEROTH (m) replik:
          </note>
          <note>
            Herr talman! Jag tänkte inleda lite kort vad gäller babybio.
            Följande står i betänkandet: Det utbud av filmer som kan visas
            på babybio torde trots den inskränkning som åldersgränserna innebär
            vara relativt omfattande. Så är det ju inte. Finns det någon vilja,
            något mod, lite offensiv hos den här majoriteten? Öppna en tidning
            och titta efter hur det faktiskt ser ut! Vad är det för filmer
            som är tillgängliga för vuxna föräldrar som har med sig ett barn?
            Jag behöver inte gå in på hur det här systemet fungerar. Det tror
            jag att Nikos Papadopoulos mycket väl vet.
          </note>
          <note>
            Det kanske inte är förvånande för Nikos Papadopoulos att jag,
            liksom Nikos själv, gärna försvarar Dramatiska institutet. Vi
            sitter båda i styrelsen där och vet att det är mycket kvalificerade
            utbildningar, trots de sorgliga misstag som har begåtts. Nikos
            Papadopoulos var inne på den motion som vi har väckt från moderat
            sida och som gäller den fristående fonden. Jag vill fråga: Varför
            kunde ni inte bifalla den motionen? Det var faktiskt ett steg
            till detta. Vi talar om behovet för unga filmare att få möjligheten
            och för att strukturen är lite stel för kvinnliga filmare att
            få större chanser.
          </note>
          <note type="speaker">
            Anf. 16 NIKOS PAPADOPOULOS (s) replik:
          </note>
          <note>
            Herr talman! Jag håller med Lena Adelsohn om det viktiga i att
            hjälpa unga filmare. Det finns ingen annan uppfattning. Vi ska
            naturligtvis genomföra de här projekten. Det finns redan i avsiktsförklaringen,
            punkt 3 och punkt 4, att det nya filmavtalet kommer att innehålla
            hjälp till nya unga filmare och till kvinnor. Jag vill gå in mer
            ingående i den här frågan innan jag ser hur avtalet ska omformas.
            Men frågan finns med i det nya filmavtalet. Jag vill inte ha någon
            ny fond. Det skulle vara fel, tror jag, att komma med en ny fond
            till Dramatiska institutet när filmavtalet kommer att behandla
            frågan. Jag tycker att vi kan vänta. Om vi inte är nöjda kan vi
            naturligtvis debattera frågan längre fram.
          </note>
          <note type="speaker">
            Anf. 17 LENA ADELSOHN LILJEROTH (m) replik:
          </note>
          <note>
            Herr talman! Jag sade inte att Dramatiska institutet måste ha
            det här. En avsiktsförklaring är säkert väldigt bra, och det är
            möjligt att det kommer att komma intressanta nyheter så småningom.
            Men det här var ett konkret förslag. Återigen: Var finns viljan
            och offensiven?
          </note>
          <note>
            Jag kan inte låta bli censuren. Medierådet, eller Våldsskildringsrådet
            som det hette, hade för ett år sedan i sin tidning Flödet en intervju
            med Gunnel Arrbäck som faktiskt har varit chef för Statens biografbyrå
            i 22 år. Hon skulle gärna avskaffa sig själv. Det är ett förslag
            som Folkpartiet och Moderaterna har här. Jag ska läsa upp vad
            hon säger. Det vore intressant att höra hur Nikos Papadopoulus
            kommenterar det.
          </note>
          <note>
            Majoriteten av riksdagen är emot förslaget att avskaffa filmcensuren,
            säger Gunnel Arrbäck. Det finns tyvärr en felaktig uppfattning
            bland många politiker om att Biografbyrån skulle ha någon avgörande
            effekt på filmutbudet. Så är inte fallet. I stället fungerar Biografbyrån
            mest som ett politiskt alibi för regeringen för att den ska kunna
            säga att den gör någonting på området fast det i själva verket
            bara är ett spel för galleriet.
          </note>
          <note>
            Så säger alltså Gunnel Arrbäck, själv chef för den här myndigheten.
            Kan jag få be om att det ska hända någonting? Varför hade ni inte
            kunnat gå med på åtminstone en utredning? Inte ens det.
          </note>
          <note type="speaker">
            Anf. 18 NIKOS PAPADOPOULOS (s) replik:
          </note>
          <note>
            Herr talman! Vi tycker inte att man ska avskaffa censuren. Det
            är sant. Det måste finnas någon säkerhetsventil inom samhället
            för vad som kommer upp när det gäller filmer och massmedier. Det
            finns så mycket rått i samhället. Jag tycker att det får stå kvar.
            Vi vill gärna ha censuren kvar som en säkerhet, så att det inte
            kommer, som det nämndes från Centern och andra, nazistiska filmer
            och filmer med rå kriminalitet. Det är en säkerhetsventil för
            oss att kunna ha en censur som skyddar samhället från allt detta.
          </note>
          <note type="speaker">
            Anf. 19 LARS-IVAR ERICSON (c) replik:
          </note>
          <note>
            Herr talman! Jag konstaterar med glädje att Nikos och Socialdemokraterna
            instämmer i önskan om att få e-bio i hela landet. Vi får väl hoppas
            att det kan vara en positiv signal så att vi också får övriga
            landsbygdsfrågor tillgodosedda av regeringspartiet.
          </note>
          <note>
            Jag vill återkomma till min fråga i anförandet. Jag skulle gärna
            vilja veta hur Nikos anser att vi ska kunna förbättra villkoren
            för de kvinnliga filmskaparna. Det är inte rimligt att av nästan
            50 miljoner kronor ska en kvinna få knappt 1 miljon. Hur kan vi
            få en bättre jämställdhet på filmområdet?
          </note>
          <note type="speaker">
            Anf. 20 NIKOS PAPADOPOULOS (s) replik:
          </note>
          <note>
            Herr talman! Det är samma fråga, men det är viktigt. Jag kan
            återkomma till den. 50 miljoner kanske inte räcker; 100 miljoner
            kanske inte räcker. Det är viktigt att det i det nya avtalet kommer
            att stå hur man ska hjälpa nya filmare och kvinnliga filmare.
            Det är mycket viktigt för oss också. Det är viktigt för alla partier.
            Det finns redan med att det ska komma. Jag kan i dag inte i detalj
            säga hur det formuleras i det nya filmavtalet. Men en sak är klar:
            Vi kommer naturligtvis att få den här punkten prioriterad. Det
            finns redan med.
          </note>
          <note type="speaker">
            Anf. 21 LARS-IVAR ERICSON (c) replik:
          </note>
          <note>
            Herr talman! Jag skulle vilja ta upp en annan fråga, nämligen
            biografstöd. Där har Filminstitutet ändrat praxis. Man kan få
            bidrag till kostnader för skyltar, skyltskåp och utrustning för
            trailervisning i foajéer. Däremot kan man inte få ersättning för
            kostnader för biografens ordinarie verksamhet, inte heller för
            kostnader för skolbio.
          </note>
          <note>
            Jag blir lite konfunderad över sådana förhållanden. Jag tycker
            att skolbio är något väldigt viktigt för både elever och lärare.
            Alla skolans ämnen kan faktiskt inrymmas i många av de filmer
            som i dag finns i Sverige.
          </note>
          <note>
            Har Nikos någon idé om hur vi ska få tillbaka stödet till skolbio,
            som jag tycker är en viktig verksamhet?
          </note>
          <note type="speaker">
            Anf. 22 NIKOS PAPADOPOULOS (s) replik:
          </note>
          <note>
            Herr talman! Jag tycker också att det är mycket viktigt. Den
            31 maj kan jag återkomma i frågan. I dag vet jag inte hur man
            kommer att formulera det och hur de kommer att tilldela pengarna.
            Staten och andra kommer att få olika uppdrag.
          </note>
          <note>
            Det är självklart en viktig fråga som de kommer att titta på
            för att förbättra det som inte är bra i dag. Man tycker att det
            är tillräckligt med den ekonomiska hjälp de får i dag. Men det
            är det kanske inte.
          </note>
          <note>
            Vi får se i framtiden hur det yttrar sig i det nya filmavtalet.
            Jag har ingen patentlösning, men jag håller med dig om att det
            måste förbättras.
          </note>
          <note type="speaker">
            Anf. 23 ROSSANA DINAMARCA (v):
          </note>
          <note>
            Herr talman! Det känns både spännande och, som någon gav uttryck
            för, lite märkligt att debattera filmfrågorna samtidigt som ett
            nytt filmavtal håller på att formuleras just i denna stund.
          </note>
          <note>
            Avsiktsförklaringen som presenterades i höstas bådar gott på
            flera områden, speciellt vad gäller den heta diskussionen kring
            kvinnor och filmbranschen. Många kvinnor har vittnat om svårigheterna
            att få pengar till sina filmer, och filmkonsulenterna har fått
            svidande kritik för att de inte förmår att fördela pengarna jämnare
            mellan könen. Det är tack vare våra filmcentrum ute i landet som
            vi trots allt fått se filmer skapade av kvinnor. Därför delar
            jag inte den oro som Lena Adelsohn Liljeroth gav uttryck för i
            sitt tidigare inlägg.
          </note>
          <note>
            Vi tycker att det är viktigt att det även inom filmens område
            formuleras jämställdhetsmål och att man undersöker kvinnornas
            behov för att kunna komma med bra åtgärder. Det måste också ställas
            högre krav på kvinnors representation i filmprojekt. Det här handlar
            inte bara om att rätt ska vara rätt, utan framför allt om filmens
            vitalisering och utveckling.
          </note>
          <note>
            Det finns ytterligare grupper som har svårt att nå ut i filmens
            värld, men som vi till viss del har förstått att också filmbranschen
            är beredd att satsa på, nämligen barnfilmen och de oetablerade
            filmarna.
          </note>
          <note>
            Vad gäller debutanterna är det även här våra filmcentrum som
            varit föregångare. Jag vill särskilt nämna Film i Väst som vågat
            satsa på nya oprövade kort och på det sättet öppnat vägen för
            nya framstående filmskapare. Sist i raden att nämna är den väldigt
            prisade Maria Blom som regisserade Masjävlar .
          </note>
          <note>
            I Svenska filminstitutets underlag för en ny filmpolitik föreslås
            att man ska införa ett nytt debutantstöd som fördelas lika mellan
            kvinnor och män. Detta är något som vi i Vänsterpartiet ser som
            mycket positivt för filmens konstnärliga utveckling.
          </note>
          <note>
            Vi vill också se en förnyad genomgång av reglerna för för- och
            efterhandsstöd. Vi måste försöka skapa de bästa möjliga förutsättningar
            för svensk film, och här har Vänsterpartiet tidigare fört fram
            att det finns brister i efterhandsstödet. Om vi ska få bred svensk
            film måste det också finnas möjligheter att skapa det, annars
            riskerar vi att få ett smalt och enbart kommersiellt gångbart
            utbud.
          </note>
          <note>
            Herr talman! Den svenska barn- och familjefilmen har länge befunnit
            sig i en svår situation i förhållande till vad den amerikanska
            marknaden har att erbjuda. En familj går inte så ofta på bio,
            och när man väl gör det satsar man på ett säkert kort. Det kan
            vara en Disneyfilm eller någon som har en litterär förlaga såsom
            Håkan Bråkan eller någon av Astrid Lindgrens böcker. Det är inte
            dåligt att barn och familjer väljer den här typen av film, men
            det är viktigt att det också görs annan typ av film som inte är
            lika kommersiell.
          </note>
          <note>
            Därför är det glädjande att det i avsiktsförklaringen står att
            man kommer att särskilt prioritera barnfilm så att den genren
            inte äts upp av Disney. För att gynna den svenska barnfilmen ännu
            mer skulle vi vilja se att det publikrelaterade stödet utgavs
            redan från den första sålda biljetten, som tanken var från början.
            Nu måste man sälja flera tusen biljetter innan det börjar räknas.
          </note>
          <note>
            En viktig grupp som däremot inte nämns i avsiktsförklaringen
            och som inte heller aktualiserades inför det senaste filmavtalet
            är våra nationella minoriteter. Det är hög tid att på kulturens
            och då givetvis även filmens område ta ansvar för att Sverige
            har undertecknat Europarådets konvention om nationella minoriteter.
            Förvisso är jag inte så förvånad över att filmbranschens folk
            inte har tagit upp frågan, eftersom det var tydligt under kulturutskottets
            hearing om filmens framtid att man inte var bekant med begreppet
            nationella minoriteter. Vi i Vänsterpartiet anser därför att det
            är viktigt att vår part, regeringen, inför kommande avtal tar
            upp de nationella minoriteternas behov. Här behövs stöd till översättning
            av manus och andra ansökningshandlingar från minoritetsspråken.
          </note>
          <note>
            Jag pratade tidigare om stödet till barnfilm. Det behövs också
            särskilda pengar för minoritetsspråkig barnfilm. Detta är en nödvändig
            satsning med tanke på behovet av revitalisering av språken som
            föräldra- och far- och morföräldragenerationerna inom dessa grupper
            ofta berövats genom den kända förda minoritetspolitiken. En framtida
            filmproduktion på minoritetsspråken är inte bara viktig för att
            stärka språket hos unga inom de nationella minoriteterna. Det
            är också viktigt för att få ökad inblick i och förståelse för
            våra minoriteter.
          </note>
          <note>
            Herr talman! Vi har inga reservationer i detta betänkande. Utskottet
            har tillstyrkt vår motion om e-bio, men det kommer min partikollega
            Peter Pedersen att tala mer om nu efter mig.
          </note>
          <note>
            Jag vill passa på att svara på den fråga som Lena Adelsohn Liljeroth
            ställde från talarstolen angående babybio.
          </note>
          <note>
            Jag tycker att det är en komplicerad fråga. Bebisar kanske inte
            kan uttrycka vad de tycker och känner och inte med ord reflektera
            över vad de har sett. Det är en svår gräns att sätta: När är man
            bebis och inte fattar någonting? När är man bebis och har börjat
            ta intryck?
          </note>
          <note>
            En bebis behandlar ju mycket av sina intryck under en dag. Jag
            tror inte att det är så enkelt att man kan säga att det bara är
            föräldrarna som tittar, såvida inte bebisen sover naturligtvis.
            Det är mycket tveksamt om man ska tillåta babybio.
          </note>
          <note>
            Det är också en fråga för biograferna att se om man kan ta in
            barn eller inte.
          </note>
          <note type="speaker">
            Anf. 24 LENA ADELSOHN LILJEROTH (m) replik:
          </note>
          <note>
            Herr talman! Jag avser inte att förlänga debatten särskilt mycket,
            men jag måste ändå ställa en fråga.
          </note>
          <note>
            Det är alldeles riktigt att barn utsätts för en oerhörd massa
            intryck som de inte kan uttrycka muntligt. Hur ska man då göra
            med hemmen? Ska man in i hemmen också och se vilka intryck barn
            utsätts för? Ett barn sitter kanske ofta med i sin sparkstol eller
            ligger på en filt när det är nyheter och filmer.
          </note>
          <note>
            Var går gränsen? Inser inte Rossana Dinamarca, som är glad mor
            till ett litet barn, att hela det här systemet är bisarrt?
          </note>
          <note type="speaker">
            Anf. 25 ROSSANA DINAMARCA (v) replik:
          </note>
          <note>
            Herr talman! Frågan är då, Lena, var man ska sätta gränsen. Hur
            gamla ska bebisar vara för att få följa med föräldrar som ska
            se en vuxenfilm? Jag tycker nog att man måste ha en sådan gräns.
            Jag förstod att du ställde den här frågan till mig just för att
            jag har en bebis.
          </note>
          <note>
            Jag kan inte säga att vi ska gå in med lagar och bestämma exakt
            vad man som förälder ska få se på tv. Men det är klart att man
            tänker efter vad det är som visas på tv när man har sitt eget
            barn i närheten och vet att det är möjligt att barnet får synintryck
            från det som visas på tv-apparaten. Det är självklart att jag
            som förälder tänker på det, och jag tror att många andra föräldrar
            tänker på det.
          </note>
          <note>
            Vad det gäller den sociala samvaron, som Hans Backman tog upp
            här förut, vet jag många andra saker man kan göra med sin bebis
            som är mycket bättre för den sociala samvaron, även om det också
            kan vara trevligt att se på film. Det finns babysång, babysim,
            babysalsa och säkert en massa andra babysaker. Därför kanske jag
            inte ser det här som det allra viktigaste att göra en lagändring
            om.
          </note>
          <note type="speaker">
            Anf. 26 LENA ADELSOHN LILJEROTH (m) replik:
          </note>
          <note>
            Herr talman! Nu har jag stora barn. De är över 20 år. Men jag
            gick också på babysim och på mycket annat med dem, så jag håller
            med om att det finns väldigt mycket annat man kan göra.
          </note>
          <note>
            Föräldrarna tar ansvar, säger Rossana Dinamarca. Ja, självklart,
            men det gör man ju också om man tar med sitt barn på bio. Det
            här är ju något som är riktat till föräldrarna och inte till barnen,
            som Hans Backman var inne på tidigare. Och biografägarna tar ju
            sitt ansvar därför att de har anpassat föreställningarna just
            för familjer med små barn. Det är lägre volym, det är en annan
            belysning, det är inlagda pauser för matning och blöjbyten. Och
            det handlar om barn som ligger i vagn.
          </note>
          <note>
            Jag tycker att ni har en förmyndarmentalitet som är mycket, mycket
            märklig.
          </note>
          <note type="speaker">
            Anf. 27 ROSSANA DINAMARCA (v) replik:
          </note>
          <note>
            Herr talman! Det här handlar inte om förmyndarmentalitet, utan
            det handlar om att göra förändringar i censurlagen.
          </note>
          <note>
            Biografägarna måste kunna ta beslutet, tycker jag. Vad jag vet
            har detta inte prövats på laglig väg, och man har inte dömt någon
            biografägare för att biobesökare har haft med sig bebisar.
          </note>
          <note>
            Men du har fortfarande inte svarat på min fråga om gränsen för
            när det är okej att ha med sig barn på så kallad babybio. Barn
            kan ju ligga i vagn tills de är ett och ett halvt år och ännu
            äldre. Är de då fortfarande att betrakta som bebisar och ska därför
            kunna vara med? Det handlar om mycket teknikaliteter i diskussionen
            om ifall man ska ha med sig barn och om vad barnen ser. Bebisarna
            kanske inte sover under hela filmen utan faktiskt ser vad som
            pågår på duken.
          </note>
          <note>
            I dag finns det också vuxenfilmer som inte är barnförbjudna som
            man kan gå och se tillsammans med sina barn, så jag ser inte riktigt
            det problem som Lena med flera ser.
          </note>
          <note type="speaker">
            Anf. 28 PETER PEDERSEN (v):
          </note>
          <note>
            Herr talman! Jag skulle vilja säga att jag är stolt och nöjd
            över att ett enigt kulturutskott, även om jag nu märkt en viss
            tvekan hos Moderaterna, har ställt sig bakom en motion från Vänsterpartiet
            och delvis en socialdemokratisk motion som föreslår utbyggnad
            av e-bio i landet. Sedan kan jag bjuda på att alla partier nu
            verkar vilja ta åt sig äran av att ha kommit på det här, men det
            är bara att gå in och läsa i riksdagsprotokollen och se på historien
            för att se att det faktiskt är Vänstern och Socialdemokraterna
            som flera år i rad har motionerat i den här frågan. Men nog om
            detta. Jag tycker att vi kan bjuda på det. Den dagen till exempel
            Moderaterna eller Folkpartiet kommer fram med ett lysande förslag
            som vi kan ena oss om i kulturutskottet lovar jag att jag från
            den här talarstolen ska ge dem erkännandet att det faktiskt är
            därifrån förslaget kommer.
          </note>
          <note>
            När det gäller sakfrågan framgår det väldigt tydligt av den hearing
            vi hade där olika representanter för filmvärlden deltog att detta
            med e-bio, eller digital bio som det ibland kallas, är något som
            har framtiden för sig och ökar möjligheten för människor runtom
            i landet att se ny film och ett bredare och mer varierat utbud
            av film. Det gör tillgängligheten mycket stor. Därför tycker jag
            att det är lite tråkigt att Moderaterna nu verkar backa lite grann
            från det här med motiveringen att det kostar för mycket pengar.
          </note>
          <note>
            Det är en viktig demokratisk fråga att även filmer ska kunna
            vara tillgängliga för många människor runtom i landet, oavsett
            om man bor i Arjeplog, Ystad eller Stockholm. Det ska inte vara
            en fördröjning på ett par månader innan man får möjlighet att
            se de nya filmerna. Det kan jag säga eftersom jag bor i en ort
            som har tillgång till just e-bio. Jag ser ju att det har blivit
            en märkbar skillnad. Man har nu en mycket snabbare tillgång till
            de nya filmerna. Det ökar förstås också intresset. Dessutom kan
            man se direktsänd idrott eller musikkonserter från hela världen.
          </note>
          <note>
            Problemet är, precis som framgår av betänkandet och vår motion,
            att det är själva investeringskostnaden som är hög för en liten
            biograf att bära. Här får man hoppas att regeringen följer riksdagens
            beslut och vidtar åtgärder för att på sikt bygga ut e-bio i landet.
          </note>
          <note>
            Det finns olika former av stöd. Om man har en samlingslokal kan
            man ansöka om olika typer av stöd för att göra ombyggnader, tillbyggnader
            eller andra förändringar. Det står ingenstans att allting ska
            ske över en natt, utan det krävs en långsiktig strategi för att
            tillgängliggöra film för många fler.
          </note>
          <note>
            Jag tycker att det är klokt att vi för en gångs skull kan enas
            i en viss riktning. Det tycker jag är mycket glädjande och hoppas
            att det kan ske vid fler tillfällen.
          </note>
          <note>
            Sedan skulle jag också vilja poängtera, eftersom det lätt blir
            en missuppfattning, att det inte handlar om att man ska slänga
            alla gamla filmformat överbord och säga adjöss till 35-millimeters-
            och 16-millimeters filmer och videofilmer. Vi betonar i våra särskilda
            yttranden 1 och 2 vi har tre stycken mycket noga vikten av att
            vårda filmarvet och de filmformat och den tekniska kompetens som
            finns. Om man inte har de apparater och den kunskap som behövs
            kan man inte titta på video 2000, Super 8 eller 16-millimetersfilmer
            om 20 år.
          </note>
          <note>
            Det är viktigt att behålla kompetensen på alla de olika format
            som finns. Då är den digitala distributionen ett nytt sätt, framför
            allt för att tillgängliggöra filmen.
          </note>
          <note>
            Därmed vill jag avsluta med att igen säga att jag är stolt och
            nöjd, inte bara det ena, som en annan person brukar säga från
            den här talarstolen. Jag yrkar bifall till förslaget i betänkandet
            i sin helhet.
          </note>
          <note type="speaker">
            Anf. 29 BIRGITTA SELLÉN (c):
          </note>
          <note>
            Herr talman! Först, Peter Pedersen, kan jag väl hålla med om
            att ni nog var först med det här med e-bio. Men ni har fått mycket
            stöd från oss i Centerpartiet under årens lopp, så jag är minst
            lika glad och stolt över att förslaget om e-bion har gått igenom.
          </note>
          <note>
            Den rörliga bildens medier film och video har funnits i mer än
            hundra år. Jag vet att alla i kulturutskottet håller med om att
            det finns ett enormt stort kulturhistoriskt värde i det material
            som har producerats under alla år. Vi vet också att materialet
            är ett kulturarv som lever i en verkligt hotad verklighet. Det
            är den naturliga åldringsprocessen samt kemisk nedbrytning som
            gör att 1900-talets historia riskerar att förstöras.
          </note>
          <note>
            Det gjordes en statlig utredning 1998. Den visade att hälften
            av det dokumenterade materialet finns i mindre ägares gömmor,
            det vill säga hos privatpersoner, statliga organisationer och
            hos företag. Den andra halvan ägs, precis som Lena Adelsohn Liljeroth
            sade tidigare, av SVT och Filminstitutet.
          </note>
          <note>
            Utredningen föreslog en satsning på ett centrum för dokumentärfilm
            i Grängesberg.
          </note>
          <note>
            Apropå tv förresten börjar jag fundera över vad vi allihop har
            upplevt av tv, för där har ju många av de filmer visats som hotas
            om vi inte räddar dem. Jag börjar tänka på vad jag själv såg på
            TV. Det som först poppar upp handlar om filmerna om Lilla Fridolf
            och Selma. Det är förhoppningsvis filmer som redan är räddade,
            för de är ju inte fiktiva filmer. Då kan jag inte låta bli att
            läsa en dikt av Nicke Sjödin. Den heter Teven .
          </note>
          <note>
            Av oro för vad som skulle kunna hända med all den film som finns
            har flera partier motionerat om bevarandet av den. För att bygga
            upp ett filmvårdsarkiv i Grängesberg behövs personella och maskinella
            resurser. Dessutom måste man knyta till sig teknisk kompetens,
            något som är väldigt viktigt eftersom vi vet hur snabba teknikskiftena
            är. Om ni inte vet det kan jag tala om att bara sedan videosystemet
            introducerades 1956 har vi fått uppleva att mer än 80 olika videosystem
            har försvunnit. Av det bör vi dra lärdom och inse att vi måste
            se till att det finns teknisk utrustning som kan konvertera gamla
            videofilmer till dagens teknik. Av den anledningen motionerar
            vi i Centerpartiet envist år efter år tills alla inser att det
            är ett måste att vi ger Filmarkivet i Grängesberg ett ansvar för
            att teknisk och laboratorieteknisk kompetens byggs upp och hålls
            vid liv. Det är viktigt för alla de rörliga bilder som finns runtom
            i landet, i museernas förråd, i hembygdsrörelsernas lådor, hos
            statliga organisationer och företag och inte minst hemma hos privatpersoner.
            Det börjar bli bråttom nu.
          </note>
          <note>
            Till Vänsterpartiet skulle jag faktiskt vilja passa på att ge
            en uppmaning. Ni tycker ju precis som Centerpartiet. Det vet jag,
            för det var vi som tillsammans skrev motioner i den här frågan.
            Vi har haft flera frågor inom kulturen som vi drivit tillsammans.
            I år har ni valt att bara ha ett särskilt yttrande om Filmarkivet
            i Grängesberg. Jobba på för att utöka budgeten till Filmarkivet!
            I dag står det bara och stampar. Idén med arkivet är alltför bra
            för att den inte ska få utvecklas fullt ut.
          </note>
          <note>
            Herr talman! I 2001/02 års budgetproposition avsatte regeringen
            pengar till Filmarkivet. Det talades vitt och brett om att man
            nu skulle bevara och tillgängliggöra film, särskilt då icke-fiktiv
            film, samt erbjuda vårdtekniska tjänster för arkiveringen av film
            och videoband. I augusti 2002 tog också dåvarande kulturministern
            det första spadtaget till Filmarkivet. Det uppmärksammades väldigt
            mycket av medierna med stora bilder och reportage. Arkivet skulle
            ju skapa nya jobb i en ort i Dalarna som väldigt väl behövde jobben.
          </note>
          <note>
            Vad har hänt sedan dess? Regeringen fortsätter att avsätta 5
            miljoner per år, vilket är en liten summa om man ska kunna utveckla
            och anställa fler personer. Kommunen har gått in med många miljoner
            för att fixa lokaler. En nitratkassematt har införskaffats, men
            eftersom den, enligt den information som jag har fått, är felkonstruerad
            kan man inte lägga in nitratfilm i den.
          </note>
          <note>
            Vad kommer då att hända med de 100 miljoner meter dokumentärfilm
            som man vet finns och som behöver räddas ja, det kan finnas betydligt
            mer? Vad händer med de tio miljoner meter nyhetsfilm som redan
            håller på att självdestrueras? Vad händer med alla filmer som
            finns i museer och på andra ställen? Där vågar de inte lämna dem
            till Filmarkivet, för de vet inte vad som kommer att hända.
          </note>
          <note>
            Av det som den dåvarande kulturministern talade så varmt om och
            som vi trodde skulle bli en bevarande vante har det hittills bara
            blivit en lillfingertutt. Är det här bara ett sviket vallöfte?
            Augusti 2002, när spadtaget togs, var några veckor före valet.
          </note>
          <note>
            Dessutom ser det ut som om det samarbete som har påbörjats mellan
            Svenska filmarkivet, som ansvarar för Filmarkivet, och Statens
            ljud- och bildarkiv eventuellt kommer att raseras. Det beror på
            att man, enligt Jan Bergqvists förslag om ersättningsjobb efter
            regementsnedläggningarna, vill placera Statens ljud- och bildarkiv
            i Östersund. Jag är inte negativ till att statliga verk utlokaliseras
            till de orter som har förlorat sina regementen, men jag är starkt
            kritisk till att man föreslår omplaceringar från orter som tidigare
            har fått ersättningsjobb. Så är fallet med Grängesberg, för där
            upphörde gruvnäringen 1989, och regeringen förlade då medierelaterade
            verksamheter till orten.
          </note>
          <note>
            Därför, kära socialdemokrater och samarbetspartier: Ni kan påverka
            så att det här inte kommer att förverkligas. Jag förväntar mig
            en reaktion från Nikos Papadopoulos, som är socialdemokratisk
            talesman för filmen här i utskottet. Jag undrar: Vad kommer du
            att göra?
          </note>
          <note>
            Lars-Ivar Ericson har yrkat bifall till reservation 6. Jag står
            naturligtvis bakom alla våra reservationer, men jag yrkar också
            bifall till den reservation som han har yrkat bifall till.
          </note>
          <note type="speaker">
            Anf. 30 CARINA HÄGG (s):
          </note>
          <note>
            Herr talman! Det har varit väldigt intressant för mig som vardagligen
            jobbar med andra frågor att på det här sättet få ta del av filmfrågorna
            lite mer på djupet. Till stor del har det också varit mycket positiva
            nyheter, men jag måste säga att när det gäller en fråga som jag
            är en av motionärerna kring, babybio, blir jag väldigt besviken.
            Det har funnits en del positiva öppningar under debatten fram
            till Vänsterpartiets inlägg. Det var så negativt att jag måste
            säga att jag blev inte bara besviken utan också väldigt förvånad
            över att man över huvud taget kan ha en sådan inställning.
          </note>
          <note>
            Jag har under resans gång annars känt att det här skulle kunna
            öppna sig på ett positivt sätt. Jag har uppvaktat dåvarande kulturminister
            Marita Ulvskog. Jag har försökt följa debatten både internt och
            externt. Jag menar att utskottets majoritet hade haft en möjlighet
            att förtydliga och göra en annan tolkning än Statens biografbyrå
            när det gäller babybio. Det var ju där den olycksaliga hanteringen
            började. Men tyvärr har man låst fast sig trots en del positiva
            yttranden från talarstolen. I sitt ställningstagande i faktisk
            text ställer man sig bakom Statens biografbyrås tolkning. Om man
            förväntar sig att de ideella krafter som jobbar med babybio på
            de mindre biograferna ska följa det vi säger från riksdagen och
            ta stöd i det kommer det att bromsa upp den positiva verksamhet
            som jag menar att babybio är.
          </note>
          <note>
            Framför allt är det de vuxna, föräldrarna, som babybion vänder
            sig till. Här bygger man in bebisarna som ett hinder för att bedriva
            den här vuxenverksamheten. Man talar om att man inte vill öppna
            för en annan tolkning när det gäller åldersgränserna. Det är ju
            där problemet ligger. Mindre biografer har inte möjlighet att
            ta hem filmer enbart för de här visningarna. De måste använda
            sig av det filmutbud de har. Genom att säga nej till detta på
            det sätt som man har gjort här har man stängt dörren på ett mycket
            olyckligt sätt.
          </note>
          <note>
            Samtidigt säger man att det är upp till varje biografägare, till
            dem som visar filmerna, att sätta åldersgränser och göra tolkningar.
            Jo, det skulle jag också önska. Men då måste de ju få stöd och
            vägledning av vad utskottet säger när Statens biografbyrå inte
            ger någon vägledning åt det hållet utan tvärtom stänger dörren
            för babybio. Här hade utskottet haft sin unika möjlighet att göra
            en annan tolkning, en mer rimlig tolkning. Då hade vi inte heller
            behövt diskutera frågan om lagstiftning.
          </note>
          <note>
            Som frågan har landat här, med tanke på både skrivningen och
            debatten, vill jag säga att jag kommer att komma tillbaka till
            den här frågan, för det är inget rimligt ställningstagande. Jag
            önskar att man sätter sig ned och diskuterar mer med de mindre
            eller medelstora biografer som inte har samma möjligheter som
            de större vad gäller filmutbud och med alla ideella krafter som
            jobbar. Det här betyder oerhört mycket för de föräldrar som har
            möjlighet att komma under speciella omständigheter. Man bryter
            för blöjbyte och fika. Det är fokus på sociala kontaktytor. Man
            har lägre ljudnivå och så vidare. Det är viktigt att man sätter
            sig in i vad det handlar om.
          </note>
          <note>
            Som, i alla fall ganska, nybliven mormor känner jag att det här
            inte är någonting som på något sätt försätter barnen i en besvärlig
            situation. Då skulle jag inte på något sätt stödja den här verksamheten.
            Tvärtom känner jag utifrån mina personliga erfarenheter under
            senare tid att allt talar för babybio som något positivt. Allt
            annat än att stödja detta tycker jag känns väldigt orimligt och
            inkonsekvent. Jag hoppas på en bättre hantering när vi kommer
            tillbaka till den här frågan.
          </note>
          <note type="speaker">
            Anf. 31 ROSSANA DINAMARCA (v) replik:
          </note>
          <note>
            Herr talman! Det är tråkigt att Carina uppfattade mig och Vänsterpartiet
            som supernegativa. Det var inte riktigt det som var meningen.
            Men jag tycker att det finns en mening med att vi har censur och
            att vi har åldersgränser på biograferna. Det talar om att vissa
            filmer inte lämpar sig för barn.
          </note>
          <note>
            Jag vill upprepa det som jag tidigare har sagt, nämligen att
            det faktiskt finns vuxenfilmer som man kan se och som inte är
            barnförbjudna. Det handlar alltså inte bara om Heffaklumpen utan
            om riktig vuxenfilm.
          </note>
          <note>
            Det som Carina med flera kräver är att man ska kunna ta med sig
            sitt barn på en barnförbjuden film. Jag förstår inte det riktigt.
            Carina kanske kan svara på det som Lena inte kunde svara på, alltså:
            Hur små ska dessa barn vara för att kvalificera sig för babybio
            i så fall?
          </note>
          <note type="speaker">
            Anf. 32 CARINA HÄGG (s) replik:
          </note>
          <note>
            Herr talman! När det gäller dessa åldersgränser var detta inte
            något problem fram till Statens biografbyrås uttalande, utan detta
            löste sig. Det fanns ett samförstånd mellan dem som arrangerade
            detta och dem som var föräldralediga. Det var föräldralediga med
            barn som man vände sig till. Det problem som Vänsterpartiet nu
            framför uppstod inte.
          </note>
          <note>
            Det är speciellt att man vänder sig till den här gruppen och
            att man arrangerar filmförevisningar på ett speciellt sätt, vilket
            också gör att de som inte tillhör gruppen bebisföräldrar inte
            känner att detta är rätt forum för dem. Så i praktiken uppstår
            det inte något bekymmer, utan bekymret är tvärtom att Vänsterpartiet
            vill hindra dessa föräldrar från att delta i detta sociala umgänge.
            Det är ju det som man skriver, och det är det som du Rossana Dinamarca
            understryker. Du tycker att föräldrar ska göra andra saker i stället.
            Jag är alldeles övertygad om att de flesta föräldrar gör andra
            saker också.
          </note>
          <note>
            Detta handlar om huruvida man ska tillåta den här verksamheten
            som bygger på ideellt arbetande krafter som ställer upp på dagtid.
            Det är pensionärer och andra. De gör det därför att de tycker
            att det är viktigt och roligt. Och det skulle vi som politiker
            sätta stopp för på väldigt lösa grunder. Det känns för mig oerhört
            främmande. Jag tycker att detta är en viktig verksamhet, och jag
            vill bejaka positiva initiativ som handlar om att stimulera ett
            biointresse.
          </note>
          <note>
            Rossana Dinamarca säger att man har möjlighet att titta på andra
            filmer. Ja, det har man. Men återigen är det så att på de mindre
            biograferna, till exempel på den ort som jag kommer från, får
            man ett begränsat antal biofilmer att visa. Det är ingen biograf
            som går med vinst. Det är inte så. Att man över huvudet taget
            kan visa film är för att människor ställer upp på sin fritid.
            Det är omöjligt för biograferna att visa något annat än det som
            ska visas för vuxna på kvällarna. Man måste samordna filmerna
            på det sättet. Och om man inte kan visa de filmer som man ska
            köra i det ordinarie utbudet så har man ingen möjlighet att bedriva
            denna verksamhet. Man kan fortfarande köra det som man har börjat
            med, nämligen att visa film för pensionärer på eftermiddagarna.
            Och det är väl viktigt att man utvecklar filmvisning även för
            den gruppen. Men barnfamiljer blir utestängda när det gäller babybio.
            Man måste inse att olika biografer har olika förutsättningar och
            att olika orter har olika förutsättningar beroende på sin storlek.
          </note>
          <note type="speaker">
            Anf. 33 ROSSANA DINAMARCA (v) replik:
          </note>
          <note>
            Herr talman! Carina Hägg har fortfarande inte svarat på frågan
            hur gammal man kan vara när man går på så kallad babybio. Jag
            tycker att det spelar en viss roll. Barn är ändå mottagliga för
            det som visas, och barn sover inte hela tiden. Under biovisningen
            kommer förmodligen någon förälder att få ta upp sitt barn. Vad
            gör man då? Går man ut? Måste man lämna lokalen? Jag säger inte
            att detta inte ska vara möjligt. Egentligen ser jag inte något
            problem. Carina tog i sin motion åtminstone upp frågan om att
            detta måste vara en misstolkning. Jag har inte heller fått höra
            att detta har prövats på laglig väg och att det skulle vara förbjudet
            att få arrangera babybio. Jag ser inte riktigt det stora problemet.
            Jag vill inte förbjuda någon att göra detta.
          </note>
          <note>
            Men jag tycker att det finns en poäng med att man har åldersgränser
            på biografer. Annars kan jag inte förstå Carina på något annat
            sätt än att vi ska avskaffa åldersgränserna och att föräldrarna
            sedan får ta det fullständiga ansvaret för sina barn när det gäller
            vad man går och ser på. I dag är det faktiskt så att inte ens
            när det gäller 15-årsgränsen får barn följa med i föräldrars sällskap.
            Men det kanske vi också ska ändra på enligt Carina Hägg. Jag vet
            inte. I dag kan barn som inte är fyllda elva gå och se filmer
            med elvaårsgräns i föräldrars sällskap. Men ska vi ta bort dessa
            åldersgränser, eller vilka krav är det som man vill ställa, eller
            vill man inte ställa några krav alls?
          </note>
          <note type="speaker">
            Anf. 34 CARINA HÄGG (s) replik:
          </note>
          <note>
            Herr talman! Jag blir mer och mer förvånad när jag lyssnar på
            den här debatten och deltar i den. Inte kan det vara Vänsterpartiets
            mening att vi ska släpa ideellt arbetande människor inom biografverksamheten
            inför rätta för att få den här frågan avgjord? Det kan väl ändå
            inte vara rimligt? Vi har haft en alldeles utmärkt möjlighet att
            tydliggöra vad vi vill och har pekat på att det finns en annan
            väg än den tolkning som Statens biografbyrå har gjort. Då hade
            vi kanske löst den här frågan. I stället finns det kanske andra
            krafter som så att säga driver bebisarna framför sig i syfte att
            riva upp alla åldersgränser. Och dessa krafter vill jag inte ställa
            mig på samma sida som. Jag tycker att detta är ett politiskt ansvar.
          </note>
          <note>
            Om vi ska precisera exakt hur gamla barnen kan vara när de följer
            med sina föräldrar på bio, då måste vi tillsätta en utredning,
            och då måste vi arbeta fram en lagstiftning. Och då är jag beredd
            att ge ett svar på den frågan i det sammanhanget.
          </note>
          <note>
            Men jag har en allmän uppfattning om vad en bebis är. Men om
            du vill ha ett exakt besked om hur många månader en bebis kan
            vara, då ska vi titta på det lite grann på djupet. Men jag menar
            att i den praktiska hanteringen har det inte varit några problem
            för de biografer som jag har varit i kontakt med, utan det har
            hanterats på ett smidigt sätt. Och föräldrar kan ganska raskt
            uppfatta vilken grupp de tillhör beroende på om de har en bebis
            eller om de har en tvååring.
          </note>
          <note>
            Överläggningen var härmed avslutad.
          </note>
          <note>
            10 § Kriminalvårdsfrågor
          </note>
          <note>
            Föredrogs
          </note>
          <note type="speaker">
            Anf. 35 JEPPE JOHNSSON (m):
          </note>
          <note>
            Herr talman! Hall 25, Kumla 10, Kristianstad 25, Helsingborg
            10, Vänersborg 20, Göteborg 25, Nyköping 4, Norrköping 10, Norrtälje
            3, Österåker 3, Kronoberg 25, Svartsjö/Färingsö 4, Huddinge 10,
            Mariestad 3, Halmstad 3, Skogome 12, Örebro 2,5, Karlskoga 7,
            Karlstad 12, Karlskrona 3, Ystad 6, Malmö norr 8, Malmö söder
            11 och slutligen Tidaholm 10.
          </note>
          <note>
            Siffrorna ska ha ett minustecken framför sig. Och det är alltså
            inte den meteorologiska temperaturen en marsdag 2005 som det handlar
            om utan om antalet tjänster som ska bort från olika fängelser
            och häkten, trots att överbeläggningarna ligger på rekordnivåer.
          </note>
          <note>
            Men utskottsmajoriteten verkar inte vilja ta till sig detta utan
            fortsätter med skrivningar som om verkligheten inte fanns.
          </note>
          <note>
            Det är vackra visioner och mål som jag helt ställer upp på, men
            detta önskvärda kommer inte att hända av sig självt. Förutsättningarna
            för att detta ska inträffa ökar definitivt inte av att man minskar
            antalet anställda.
          </note>
          <note>
            Enligt ett TT-telegram från den 6 mars säger generaldirektör
            Lars Nylén:
          </note>
          <note>
            Hade det varit ett företag hade jag begärt det i konkurs.
          </note>
          <note>
            Enligt samma telegram säger Sekos ombudsman Roal Nilssen:
          </note>
          <note>
            Det rimmar illa att personalneddragningar ska ske samtidigt som
            regeringen talar om en satsning på kriminalvården. Det har aldrig
            funnits så många fångar som i dag och aldrig så många grova brottslingar.
          </note>
          <note>
            Herr talman! I detta betänkande behandlas och avstyrks ett antal
            motioner. Detta är ingen sensation. Men majoriteten borde tänka
            till och ta sig en funderare. Kanske skulle något förslag från
            oppositionen vara värt att fundera på. Eller är ni verkligen helnöjda
            med hur kriminalvården fungerar i dagens Sverige? I så fall måste
            ni ha både skygglappar, vara lomhörda och helt ha isolerat er
            från verkligheten.
          </note>
          <note>
            Både Vänstern och Miljöpartiet har yrkanden i partimotioner som
            vi från alliansen var beredda att stödja. Men det var inte riktigt
            så ni hade tänkt er. Det blir lätt lite obehagligt för er om ni
            riskerar att få igenom era förslag. Så jag förstår faktiskt inte
            varför ni bryr er om att lägga fram några förslag när ni ändå
            inte hade tänkt att följa upp dem och helst inte ville ha igenom
            dem.
          </note>
          <note>
            Herr talman! I betänkandet finns det 15 reservationer. Åtta av
            reservationerna är gemensamma för den borgerliga alliansen, där
            vi i stort sett har samma uppfattning om kriminalvården. Det är
            vi faktiskt ganska stolta över.
          </note>
          <note>
            I reservation 1, en ganska lång reservation, för vi fram våra
            övergripande synpunkter på en väl fungerande kriminalvård. I övriga
            gemensamma reservationer har vi synpunkter på mer specifika frågeställningar.
          </note>
          <note>
            Naturligtvis står vi moderater bakom samtliga reservationer,
            men för tids vinnande yrkar vi bifall bara till reservation 1.
          </note>
          <note>
            Herr talman! Kriminalvården har riktigt rejält varit i fokus
            för den politiska debatten under det senaste året. Interner har
            avvikit och fritagits. De omfattande återfallen i brott efter
            avtjänat straff och platsbristen på häkten och anstalter har varit
            uppe i debatten. Kritiken har funnits inte bara i medier och bland
            allmänheten eller bland oss i oppositionen utan också i en hel
            rad ganska kritiska offentliga rapporter där de brister och problem
            som finns har dokumenterats.
          </note>
          <note>
            Hur kriminalvården fungerar är en kärnfråga i en rättsstat. Medborgarnas
            trygghet och tilltro till rättssamhället påverkas väldigt mycket
            av detta. Det är viktigt att kriminalvården har mål och att man
            når de målen. De senaste årens utveckling är därför oroande. Det
            är viktigt att man kan ta tag i problemen och göra något åt dem.
          </note>
          <note>
            Herr talman! Narkotikan är, och har länge varit, ett stort problem
            på landets fängelser. Av de personer som år 2003 togs in som nya
            på anstalt var ungefär 60 % missbrukare av narkotika.
          </note>
          <note>
            I ett interpellationssvar för några veckor sedan sade justitieministern:
            Regeringen har även satsat stora resurser på att bekämpa narkotikamissbruket
            bland kriminalvårdens klienter.
          </note>
          <note>
            Det är naturligtvis en bra och nödvändig ambition. Men om jag
            inte minns fel var kriminalvårdens bedömning att den här satsningen,
            trots sin storlek, var alldeles för liten.
          </note>
          <note>
            Bara för några veckor sedan kom Brås utvärdering av narkotikasatsningen.
            Tyvärr är bedömningen att satsningen icke har varit så framgångsrik
            som jag förmodar att vi alla här skulle önska. Jag är naturligtvis
            den förste att beklaga resultatet. Justitieministern undviker
            i vanlig ordning att svara på frågan om vilka framtidsvisioner
            han har och vad han ska göra åt det här. Jag tycker att den tystnaden
            är ganska anmärkningsvärd.
          </note>
          <note>
            Därför vore det bra om Helena Frisk i stället i sitt anförande
            här i dag ville redovisa hur hon och den socialdemokratiska gruppen
            i justitieutskottet har tänkt sig att vi ska förbättra kampen
            mot narkotikan i våra fängelser. Den stora narkotikapengen har
            ju inte gjort den nytta som man förväntade sig. Det är bara att
            läsa innantill i sammanfattningen av Brås rapport.
          </note>
          <note>
            Herr talman! Vi moderater anser att det är dags att lägga ut
            mer av verksamheten i våra anstalter på entreprenad. Jag sticker
            inte under stol med att vi inte är främmande för att göra försök
            med att lägga ut hela anstalter på entreprenad. Där fick ni väl
            något att hugga i, eller hur?
          </note>
          <note>
            Självklart måste drift och myndighetsutövning skiljas åt i de
            här fallen. Myndighetsutövning kan aldrig, och ska inte, läggas
            ut. En ordning där man skiljer på vården och myndighetsutövningen
            är bra, för då blir personalens olika roller tydliga. Det finns
            exempel på anstalter utomlands där detta fungerar alldeles utmärkt.
          </note>
          <note>
            Själv har jag haft förmånen att få vara i England och se hur
            man lade ut hela bygget och driften av en anstalt på entreprenad.
            Man hade ett hyresavtal med entreprenören. Efter 30 år återgår
            anstalten i samhällets ägo. Vill man sedan förlänga driftsavtalet
            så går det bra. Det fanns en tydlighet mellan dem som var repressiva
            och som jobbade på anstalten och dem som var vårdare. Jag tror
            att det skulle vara intressant att följa detta. Jag tror nämligen
            att resultatet är ganska bra.
          </note>
          <note>
            I dessa tider när kriminalvården förhandlar med Specialfastigheter
            hade det kanske inte varit så tokigt att kunna förhandla med någon
            annan. Som de flesta av er vet behöver kriminalvården förhandla
            ned sina hyror. Det handlar om ungefär 80 miljoner. I lilla Blekinge,
            till exempel, är årshyran i dag 2,1 miljoner kronor. Den vill
            Specialfastigheter höja till 3,1 miljoner kronor vilken hyresvärd!
          </note>
          <note>
            Hade det varit allmännyttan eller en privat hyresvärd skulle
            det ha blivit ramaskrin. Det är ju en hyreshöjning med nästan
            50 %, men så går det när man har bara en hyresvärd att förhandla
            med. Med den ekonomi som kriminalvården har borde det naturligtvis
            snarare handla om en hyressänkning.
          </note>
          <note>
            Herr talman! Vi anser att elektronisk övervakning med GPS ska
            provas vid vissa permissioner. Tekniken borde också kunna användas
            på personer som har besöksförbud och som överträder detta. Vi
            är flera i denna kammare som i ett antal år har drivit frågan.
            Men hela tiden får vi bara svaret att tekniken inte är färdigutvecklad
            och så vidare detta trots att tekniken har funnits i ett antal
            andra länder. Nej, vad som inte är vidareutvecklat är viljan att
            göra någonting nytt!
          </note>
          <note>
            Då det gäller att hålla exakt koll på våra fiskebåtar är GPS-tekniken
            utvecklad. Det är lite lätt att tro att utskottsmajoriteten här
            tycker att det är viktigare att hålla exakt koll på var varje
            fiskebåt befinner sig än att ha kontroll på var dömda brottslingar
            befinner sig när de befinner sig på platser där de inte ska vara.
            Jag kan inte göra någon annan tolkning.
          </note>
          <note>
            Herr talman! Arbetet med att utvisningsdömda ska avtjäna sina
            fängelsestraff i sina hemländer går trögt även om det ska medges
            antalet ökar för varje år. Regeringen och justitieministern måste
            öka trycket på de länder som vi har avtal med. Då det gäller länder
            som är med i EU, i samma sammanslutning som vi är med i, borde
            det, tycker jag, vara självklart att överföringen går att göra
            omedelbart så fort det finns en lagakraftvunnen dom. Här har regeringen
            faktiskt en hel del arbete att utföra.
          </note>
          <note>
            Herr talman! Det finns många skäl till att utvisningsdömda ska
            avtjäna sina straff i sina hemländer:
          </note>
          <note>
            Avslutningsvis, herr talman, kan jag inte låta bli att kommentera
            en liten följetong i sammanhanget, nämligen utvisningsdömdas hemresor.
            För oss i den borgerliga alliansen är det ofattbart att man inte
            har rätt att hålla inne pengar för att den utvisningsdömde ska
            klara sin hemresa. Inte heller kan jag detta år, herr talman,
            undanhålla kammaren och protokollet majoritetens motivering:
          </note>
          <note>
            Det är rimligt att den som döms till utvisning också betalar
            för hemresan, något som också är innebörden av gällande lagstiftning,
            dels följande. För att tvinga en intagen att betala resan med
            i anstalten intjänade medel krävs det en reglering motsvarande
            den som nu gäller i fråga om ersättning för uppsåtligen förstörd
            egendom som tillhör anstalten. Som skäl för en sådan ordning kan
            i och för sig anföras att den typ av fordran som motionärerna
            tar upp har ett så nära samband med straffverkställigheten att
            det framstår som rimligt att staten kan tvinga fram betalning.
            Samtidigt finns det skäl som talar emot en sådan ordning.
          </note>
          <note>
            Herr talman! Med risk för att jag upprepar något jag redan sagt
            vill jag säga följande. Senast jag var på Liseberg fanns det en
            attraktion kallad Å ena sidan, å andra sidan. Jag tycker att utskottets
            motivering har lite av den attraktionens karaktär. Varför säger
            ni inte rakt ut vad ni vill? Jag skulle uppskatta om Helena Frisk
            kunde klargöra för mig de olika turerna i majoritetens förslag
            om avslag när det gäller den ganska självklara saken att man,
            om man suttit i svenskt fängelse och haft inkomster, borde lägga
            undan några slantar till hemresan.
          </note>
          <note>
            Ajournering
          </note>
          <note>
            Kammaren beslutade kl. 13.50 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            11 § Frågestund
          </note>
          <note type="speaker">
            Anf. 36 TREDJE VICE TALMANNEN:
          </note>
          <note>
            Då var det dags för den här veckans frågestund. Vi hälsar följande
            statsråd välkomna: Näringsminister Thomas Östros, socialminister
            Berit Andnor, statsrådet Carin Jämtin, statsrådet Jens Orback
            och statsrådet Ibrahim Baylan.
          </note>
          <note>
            Näringsminister Thomas Östros besvarar såväl allmänpolitiska
            frågor som frågor inom sitt eget verksamhetsområde. Frågor till
            övriga statsråd förutsätts beröra deras ansvarsområden inom regeringen.
          </note>
          <note>
            Stopplagens följder för sjukvården
          </note>
          <note type="speaker">
            Anf. 37 BO KÖNBERG (fp):
          </note>
          <note>
            Fru talman! Frågan gäller i hög grad det sociala fältet, men
            jag tror i och för sig att det inte är socialministerns ansvarsområde.
            Hon och Thomas Östros får väl avgöra vem av dem som ska svara.
          </note>
          <note>
            Det gäller en i hög grad aktuell fråga. För en timme sidan presenterade
            regeringen tillsammans med sina stödpartier en lagrådsremiss som
            handlar om att införa en stopplag inom sjukvården när det gäller
            privat verksamhet, framför allt sådan som är vinstdrivande.
          </note>
          <note>
            Min fråga är: På vilket sätt blir sjukvården bättre och operationsköerna
            kortare med hjälp av denna lag?
          </note>
          <note type="speaker">
            Anf. 38 Näringsminister THOMAS ÖSTROS (s):
          </note>
          <note>
            Fru talman! Allas rätt till bra högkvalitativ sjukvård på lika
            villkor är en grundläggande fråga för socialdemokratin och regeringen.
            Vi vill absolut inte ha en utveckling där vi riskerar att marknadskrafterna
            kommer in i sjukvården, i både produktionen och fördelningen av
            sjukvård, på ett sådant sätt att vi kommer ifrån allas lika rätt.
            Det är grunden till att vi säger nej till en kommersialisering
            av sjukvårdssektorn i Sverige. Det är viktigt att varje landsting
            i Sverige kan erbjuda offentligägd sjukvård till sina medborgare.
          </note>
          <note>
            Dessutom säger vi absolut nej till att sälja ut våra universitetssjukhus
            som vi som medborgare har investerat i under mycket lång tid.
            Vi har byggt upp kunnande, tradition och kapacitet. Det får inte
            säljas ut till marknaden.
          </note>
          <note>
            Men Folkpartiet står för något annat. Man vill öppna upp för
            en rad privatiseringar av sjukvården och därmed öppna upp för
            att också privata sjukvårdsförsäkringar växer som företeelse i
            Sverige. Och vad händer då? Jo, det blir så att den som har bäst
            försäkring och mest pengar får sjukvård först. Det menar jag vore
            en mycket orimlig utveckling. Därför lägger vi fram förslag som
            syftar till att bevara den allmänna, fina och likvärdiga sjukvården
            för alla.
          </note>
          <note type="speaker">
            Anf. 39 BO KÖNBERG (fp):
          </note>
          <note>
            Fru talman! Min fråga var på vilket sätt svensk sjukvård blir
            bättre och operationsköerna kortare. Jag misstänkte att det skulle
            bli svårt att få ett svar på den frågan, och det fick jag ju inte
            heller. Men statsrådet har en chans till.
          </note>
          <note>
            Sedan har han förstås helt fel i sak. Det är när man ser till
            att sjukvården fungerar sämre och vårdköerna blir längre som man
            får privata sjukvårdsförsäkringar. Om man har en fungerande vårdgaranti,
            som vi hade under den borgerliga regeringen, blir det mycket svårare
            att sälja privata sjukvårdsförsäkringar.
          </note>
          <note>
            Nu tror jag inte att statsrådet är så okunnig att han blandar
            ihop det här, utan det sker förstås helt medvetet från hans sida
            när han blandar ihop frågan om man ska ha privat finansiering
            av sjukvården och privat produktion eller offentlig produktion.
          </note>
          <note>
            För oss socialliberaler är det självklart att vi ska ha en bra
            välfärdsstat med en god sjukvård för alla som vi finansierar gemensamt.
            Den ska vara så bra att efterfrågan på privata vårdförsäkringar
            blir mycket liten.
          </note>
          <note>
            Det som skiljer oss från Socialdemokraterna är att ni vill ha
            så mycket som möjligt i offentlig produktion. Så har det varit
            hela tiden. Vi har fått fösa er framför oss när det har gällt
            privata vårdcentraler och privata förskolor, och i dag gäller
            debatten privata sjukhus. Men försök inte att förvirra begreppen!
          </note>
          <note type="speaker">
            Anf. 40 Näringsminister THOMAS ÖSTROS (s):
          </note>
          <note>
            Fru talman! Vi gick till val på vårdgarantin. Vi ville se till
            att man skulle ha en nationell vårdgaranti som garanterar medborgarna
            den behandling och den omsorg som de behöver. Det inför vi nu
            till hösten, och det gör vi genom att använda oss av vårt offentliga
            sjukvårdssystem.
          </note>
          <note>
            Det vi är bestämt emot, det vi går till val på och det vi har
            en hård debatt om med bland annat Folkpartiet, är att införa gräddfiler
            i sjukvården. Vi vet att det finns en mycket stark folklig uppslutning
            kring likvärdiga villkor, lika rätt och lika tillgänglighet i
            sjukvården. Det finns en mycket stark folklig uppslutning kring
            att inte låta vinstintresset vara det som styr fördelningen av
            sjukvården.
          </note>
          <note>
            Därför lägger vi fram förslag om att alla landsting måste se
            till att ha en egenägd sjukvård. De får gärna arbeta med många
            entreprenörer, men de får icke sälja ut universitetssjukhus som
            vi har investerat i under så många år.
          </note>
          <note>
            Jag är övertygad om att vi har en mycket stark folklig uppslutning
            bakom detta. Men, Folkpartiet, låt oss ta en diskussion om det
            med människor runtomkring i landet.
          </note>
          <note>
            Kvinnors löner
          </note>
          <note type="speaker">
            Anf. 41 LENA ADELSOHN LILJEROTH (m):
          </note>
          <note>
            Fru talman! Jag vill ställa en fråga till jämställdhetsminister
            Jens Orback.
          </note>
          <note>
            Jag har några påståenden som jag gärna vill testa på jämställdhetsministern.
            Det går bra att bara nicka bifall.
          </note>
          <note>
            Det första påståendet är: Det är bra med företagare. Ja, det
            tror jag att Jens Orback också tycker.
          </note>
          <note>
            Det andra påståendet: Det är bra med fler kvinnliga företagare.
            Det nickar Jens Orback och hela gruppen här bifall till mycket
            bra.
          </note>
          <note>
            Det tredje påståendet: Jämställdheten främjas av fler kvinnliga
            företagare. Det var en nick där också.
          </note>
          <note>
            Då vill jag ställa min fråga som jag vill ha ett muntligt svar
            på. Ministern har själv drivit företag och vet att det är ett
            sätt att värna sin frihet, även om det är mycket slit. Det jag
            undrar är: Anser ministern att det stämmer att kvinnor i gemen
            har låga löner, i alla fall lägre löner än män?
          </note>
          <note type="speaker">
            Anf. 42 Statsrådet JENS ORBACK (s):
          </note>
          <note>
            Fru talman! Den sista frågan var huruvida det stämmer att kvinnor
            har lägre löner än män. Jag nickade instämmande på alla dina frågor,
            och jag kunde notera att också näringsministern nickade.
          </note>
          <note>
            Det är bra att kvinnor har samma rättigheter, skyldigheter och
            möjligheter som män i det här landet. Kvinnor har sämre löner
            i Sverige. Man brukar säga att vi inte kan hänvisa 8 % till något
            annat skäl än diskriminering på grund av kön.
          </note>
          <note>
            Den andra stora löneskillnaden är ju att de som arbetar på kvinnodominerade
            arbetsplatser generellt är lägre betalda. Därför är det väldigt
            viktigt att vi nu, när vi går in i en lönerörelse som är arbetsmarknadens
            parters huvudansvar, satsar på kvinnors löner.
          </note>
          <note>
            Den frågan var enkel att besvara. Kvinnor har generellt sett
            1820 % mindre i lön. Men det kommer säkert en följdfråga från
            dig, och den ser jag fram emot.
          </note>
          <note type="speaker">
            Anf. 43 LENA ADELSOHN LILJEROTH (m):
          </note>
          <note>
            Fru talman! Ja, det är riktigt. Det blir fler frågor och kanske
            också ett påstående.
          </note>
          <note>
            Handelns utredningsinstitut har tittat på det här. Det finns
            också offentliga utredningar som visar att kvinnor i offentlig
            sektor tjänar bara 70 % av vad männen tjänar. Om man går över
            från offentlig till privat sektor tjänar kvinnor mer, runt en
            tusenlapp i månaden. Nu är de här uppgifterna något år gamla,
            men de är fortfarande aktuella.
          </note>
          <note>
            När kvinnor går från arbete inom offentlig sektor, så att säga
            röstar med fötterna och går över till olika bemanningsföretag
            där de äntligen känner sig uppskattade, får bättre lön och mer
            att säga till om, vad svarar då vänstermajoriteten på det? Jo,
            med olika stopplagar, och inte bara det som Bo Könberg fick någon
            form av svar på tidigare.
          </note>
          <note>
            I går debatterade näringsutskottet olika frågor om kvinnors företagande.
            I den så kallade motionsslakten händer det inte så mycket, så
            man hänvisade till ett uttalande från i fjol, att man från regeringens
            sida vill skapa en särskild bolagsform utan särskilt vinstsyfte
            som ska komma att användas för kvinnors företagande inom områden
            som domineras av offentlig sektor.
          </note>
          <note>
            Kvinnor ska alltså inte få tjäna pengar. De ska ställa upp mer
            eller mindre ideellt. Är det så det ska vara, att män fortsättningsvis
            ska få tjäna mera än kvinnor?
          </note>
          <note type="speaker">
            Anf. 44 Statsrådet JENS ORBACK (s):
          </note>
          <note>
            Fru talman! Jag kan ju börja med att svara nej på den sista frågan.
            Män ska inte tjäna mer pengar för att de är män. Men jag tror
            att man blandar ihop två saker här. Stopplagen handlar om akutsjukvården.
            Vi har inte gått emot att en del av primärvården läggs ut på läkare,
            kooperativ och privata alternativ. Men när det gäller akutsjukvården
            vill vi inte ha en gräddfil.
          </note>
          <note>
            Jag vill också skicka tillbaka att det finns en del löneskillnader,
            men tittar vi på den privata sfären på fastighetsanställda och
            handelsanställda är det till och med så att Kommunal ligger en
            bra bit över, och jag hoppas att Kommunal ska ligga ännu mer över
            efter den här avtalsrörelsen och bli ett föredöme för de privata
            näringarna.
          </note>
          <note>
            När jag nu ändå pratar om näring så vill jag säga att det väl
            är i näringslivet som det finns väldigt mycket att göra. Vi har
            i dag 300 vd:ar i de största bolagen. Tre stycken är män. Det
            är otillständigt. Nej, nu sade jag fel: Tre stycken är kvinnor!
            Att tre stycken är män vore möjligen en vision, men det innebär
            obalans det också!
          </note>
          <note>
            Sveriges vapenimport från Vitryssland
          </note>
          <note type="speaker">
            Anf. 45 TORSTEN LINDSTRÖM (kd):
          </note>
          <note>
            Fru talman! I ett av våra närmaste grannländer hålls folket fånget
            av en brutal diktator, en tyrann som inte drar sig för att ogiltigförklara
            val, förbjuda partier eller helt sonika beordra mord på motståndare.
            Senast visades det här i Kalla fakta häromdagen. I Vitryssland
            längtar människor efter frihet men hålls isolerade. Detta land
            köper Sverige vapen ifrån.
          </note>
          <note>
            När jag tidigare tagit upp det här i riksdagen och efterlyst
            en lag som reglerar att Sverige borde köpa vapen bara från demokratiska
            länder har olika ministrar sagt nej. Sverige borde inte med skattemedel
            gynna tyranner på det här sättet.
          </note>
          <note>
            Min fråga är därför, fru talman, till näringsministern, som i
            dag svarar på allmänpolitiska frågor, om regeringen tänker ändra
            sig och se till att Sverige slutar finansiera samvetslösa regimer
            som inte drar sig för att använda vapen mot sitt eget folk.
          </note>
          <note type="speaker">
            Anf. 46 Näringsminister THOMAS ÖSTROS (s):
          </note>
          <note>
            Fru talman! Låt mig, när det gäller frågan om Vitryssland och
            det styre som finns där, inleda med att socialdemokratin som rörelse
            varit mycket aktiv för att stötta de demokratiska krafterna i
            Vitryssland. Också regeringen är tydlig i kritiken mot det som
            händer i Vitryssland.
          </note>
          <note>
            Sedan är det riktigt att det finns en viss import, enligt uppgift
            import av kikarsikten, från Vitryssland. Det är också riktigt
            att det icke är förbjudet enligt de regelverk som vi har i dag.
            Jag jobbar själv inte konkret med den frågeställningen men tar
            med mig frågan och diskuterar med berörda inom Regeringskansliet.
          </note>
          <note>
            Jag tycker inte att det är lämpligt att ha en generell princip
            som gör att vi inte kan inhandla exempelvis kikarsikten från länder
            vilkas regimer vi samtidigt kritiserar. Det måste göras en individuell
            bedömning av vilka länder vi ska handla med i de här fallen.
          </note>
          <note type="speaker">
            Anf. 47 TORSTEN LINDSTRÖM (kd):
          </note>
          <note>
            Fru talman! Tack, ministern, för det svaret! Vi som besökt Vitryssland
            och mött vitryssarna vet ju att de, precis som alla andra folk,
            längtar efter en helt annan framtid än den nuvarande. De indoktrineras
            ju i dag av regimen med en hemkokt brygd, brygd på kommunism,
            nationalism och främlingsfientlighet.
          </note>
          <note>
            Frågan är därför vad som egentligen är viktigast för den socialdemokratiska
            regeringen. Näringsministern ger en liten öppning här men skyndar
            sig snabbt att stänga till den. Vad är viktigast: att köpa vapen
            och därmed vara med och finansiera en diktatur eller att fullt
            ut, utöver de insatser som kristdemokrater, socialdemokrater och
            andra redan gör i dag, arbeta för att det vitryska folket ska
            få uppleva demokrati, mänskliga rättigheter och en naturlig plats
            i den europeiska familjen? Jag ber att få påminna om att regeringen
            faktiskt tidigare svikit i liknande frågor, senast när det handlade
            om vapenhandel med en annan diktatur, Kina.
          </note>
          <note>
            Frågan är: Är ministern och regeringen beredd att fullt ut stå
            upp för demokrati och mänskliga rättigheter och sätta stopp för
            den här vapenimporten, eller är profiten och det låga priset viktigare
            än mänskliga rättigheter?
          </note>
          <note type="speaker">
            Anf. 48 Näringsminister THOMAS ÖSTROS (s):
          </note>
          <note>
            Fru talman! Nu vidgar Torsten Lindström frågan till: Ska vi handla
            med länder som inte är demokratier? Jag tolkar Torsten Lindström
            så att han närmast tycker att Sverige icke ska handla med länder
            som inte har demokratiska system.
          </note>
          <note>
            Regeringen är mycket engagerad i frågan om att driva på demokratisk
            utveckling globalt. Vi gör det via biståndspolitiken, utrikespolitiken
            och via vårt medlemskap i Europeiska unionen. Men vi menar också
            att handel som sådan är ett sätt att integrera länder in i ett
            gemensamt handelsutbyte som möjliggör påverkan. Så resonerar vi
            när vi handlar med Kina, en kommunistisk diktatur med förtryck
            av människor. Men om Kina isoleras riskerar det att få en mycket
            olycklig utveckling. Det behövs snarare mer handel och mer kontakter
            för att integrera Kina i världsekonomin. Så bör vi göra också
            med Vitryssland.
          </note>
          <note>
            När det gäller frågor om import och export av vapen är det en
            fråga där vi samarbetar mycket tätt mellan flera partier i kammaren
            för att hitta en bra avvägning av vad Sverige har för intressen
            och var vi ska sätta stopp vad gäller vilka länder som vi icke
            handlar med.
          </note>
          <note>
            Arbetslösheten
          </note>
          <note type="speaker">
            Anf. 49 MARGARETA ANDERSSON (c):
          </note>
          <note>
            Fru talman! Vi har sett på tv och läst i tidningar vad vi som
            jobbar med arbetsmarknadsfrågor länge har varit väl medvetna om,
            nämligen att vi har en hög arbetslöshet och att vi har en tillväxt
            i det här landet utan att det blir flera jobb.
          </note>
          <note>
            Nu vill jag fråga näringsministern vilka särskilda insatser och
            åtgärder som näringsministern avser att vidta för att öka antalet
            arbetstillfällen så att människor kan gå från arbetslöshet till
            ett värdigt liv där man har ett jobb.
          </note>
          <note type="speaker">
            Anf. 50 Näringsminister THOMAS ÖSTROS (s):
          </note>
          <note>
            Fru talman! Margareta Andersson tar upp den allra viktigaste
            politiska frågeställningen: att bekämpa arbetslösheten. Det är
            socialdemokratins hjärtefråga, och det är den fråga som regeringen
            prioriterar allra högst.
          </note>
          <note>
            Låt mig först konstatera att när vi lade fram budgetpropositionen
            i september, för några månader sedan, fick vi kritik av borgerliga
            partier och av många av marknadens aktörer som sade att den var
            för expansiv. Vi satsade för mycket på pengar till kommunerna,
            vi satsade för mycket på mer arbetsmarknadspolitiska åtgärder,
            vi sänkte skatten för småföretagare och vi vidtog en rad åtgärder
            för att stimulera ekonomin. Nu håller alla med oss om att det
            nog var riktigt att göra detta.
          </note>
          <note>
            Nu har regeringen suttit och diskuterat inför vårpropositionen
            på Harpsund vilka ytterligare åtgärder vi behöver vidta för att
            pressa ned arbetslösheten, och det kommer vi att göra. Borgerligheten
            har ju bara ett svar till de arbetslösa: Försämra ersättningsnivåer
            och villkor så söker man effektivare och ger sig ut och jagar
            jobb. Det tror jag inte är en bra lösning för att bekämpa arbetslöshet
            i Sverige.
          </note>
          <note type="speaker">
            Anf. 51 MARGARETA ANDERSSON (c):
          </note>
          <note>
            Fru talman! Det var ett svar som inte gav särskilt mycket av
            innehåll. Man kommer att göra insatser, men vilka? Och över huvud
            taget: Hur ska man se till att företagen orkar växa i det här
            landet?
          </note>
          <note>
            Jag upplever att de små varslens tyranni nu råder, åtminstone
            i mitt hemlän, Jönköping. Man kanske inte lägger ned hela verksamheten,
            men man drar åt, man slimmar och man ser inte till att det blir
            fler anställda.
          </note>
          <note>
            Vilka åtgärder avser näringsministern att vidta?
          </note>
          <note type="speaker">
            Anf. 52 Näringsminister THOMAS ÖSTROS (s):
          </note>
          <note>
            Fru talman! Det handlar om en rad olika åtgärder. Det handlar
            om att stötta människor som blir arbetslösa med både en rimlig
            ersättning och bra arbetsmarknadspolitiska åtgärder så att de
            kan söka de nya jobben.
          </note>
          <note>
            Det handlar om att tillsammans med industrin stärka Sveriges
            konkurrenskraft. Industriproduktionen ökar. Industriinvesteringarna
            beräknas öka med 20 % detta år. Det finns en framtidstro inom
            industrin.
          </note>
          <note>
            Det handlar om att se till att tjänstesektorn nu tar fart. Det
            är det vi börjar se. Det börjar i storstadsområdena, och det sprider
            sig. Det gäller först den tjänstesektor som jobbar nära industrin.
            Den börjar nu anställa. Sedan sprider den sig vidare ut i tjänstesektorn.
            Vi börjar också se att varslen minskar och antalet lediga platser
            börjar öka. Men vi är inte nöjda med det, utan vi kommer att vidta
            ytterligare åtgärder.
          </note>
          <note>
            Men borgerligheten erbjuder ju inget hopp i detta. Man samverkar
            inte för att stärka industrins konkurrenskraft man koncentrerar
            sig på att försämra för de utsatta människor som hamnar i svårigheter
            på grund av strukturomvandlingar. Det är inte särskilt attraktivt
            för medborgarna, tror jag.
          </note>
          <note>
            Riksdagens manliga nätverk
          </note>
          <note type="speaker">
            Anf. 53 LENNART GUSTAVSSON (v):
          </note>
          <note>
            Fru talman! I tisdags, på den internationella kvinnodagen, presenterade
            riksdagens manliga nätverk sin plattform. Plattformen omfattar
            tre punkter: att motverka människohandel för sexuellt utnyttjande,
            att motverka våld mot kvinnor och att arbeta för jämställdhet
            i arbetslivet. De män som är med i det nätverket nu 3540 stycken
            är det därför att vi hävdar att vi män måste bli mycket mer aktiva
            i den här debatten.
          </note>
          <note>
            Min fråga till jämställdhetsministern är om jämställdhetsministern
            är beredd att för det första själv gå med, och för det andra rekommendera
            sina manliga kolleger, varav i alla fall åtta är tjänstlediga
            riksdagsledamöter, att gå med i det nätverket.
          </note>
          <note type="speaker">
            Anf. 54 Statsrådet JENS ORBACK (s):
          </note>
          <note>
            Fru talman! Jag hörde att du räknade upp tre saker som ni vill
            arbeta med: det sexuella våldet, våldet mot kvinnor och jämställdhet
            i arbetslivet. Det låter väldigt bra, men innan jag vill säga
            om jag vill gå med vill jag nog veta lite mer om vad som står
            i stadgarna. Jag har ingen rädsla för manliga nätverk. Jag tror
            snarare tvärtom att män också måste med i jämställdhetsarbetet.
          </note>
          <note>
            Jag vill då passa på och tala om en sak. Den 8 mars var det kvinnodagen.
            Den 18 mars har jag bjudit in män till en samling. Då bjuder jag
            in representanter för fackföreningsrörelse, idrottsrörelse och
            manliga nätverk i Piteå och på andra håll i landet. Det gör jag
            därför att man ska stötta varandra, utbilda varandra och förstå
            att det är en fråga om makt.
          </note>
          <note>
            Utifrån det arbetet hoppas jag att jämställdheten tar ett kliv
            vidare. Det måste den göra, och det kan den göra om också män
            engagerar sig. Därför är jag väldigt glad att ni har bildat den
            här föreningen.
          </note>
          <note type="speaker">
            Anf. 55 LENNART GUSTAVSSON (v):
          </note>
          <note>
            Fru talman! Det var bra att du tog det på rätt sätt. Det sade
            jag för att visa att vi män faktiskt behövs i debatten.
          </note>
          <note>
            Ett av våra syften är att motverka människohandel för sexuellt
            utnyttjande. Vi har bland annat i en gemensam artikel undertecknad
            av manliga ledamöter för samtliga partier sagt: Vi män har ett
            särskilt ansvar eftersom majoriteten av köparna är män. Vi har
            ett ansvar att motarbeta de underliggande mönstren och verka för
            en reell jämställdhet som innebär att alla människor oavsett kön
            eller ursprung har samma värde.
          </note>
          <note>
            Vi vill utmana alla män att verkligen sätta sig in i frågan,
            att föra debatten i sammanträdesrummen, på verkstadsgolvet, på
            byggnadsställningarna, på affärsresorna och i alla andra sammanhang.
            Vi vill ta upp diskussionen och försöka att tränga igenom de vanliga
            klyschorna om jämställda köpare och säljare. Vi måste våga ta
            upp diskussionen även i de mest obekväma situationerna.
          </note>
          <note>
            Min följdfråga är: Tar regeringen upp diskussionen med sina kolleger
            även i de mest obekväma situationerna?
          </note>
          <note type="speaker">
            Anf. 56 Statsrådet JENS ORBACK (s):
          </note>
          <note>
            Fru talman! De frågorna tar jag upp överallt. Ibland uppfattar
            man det som att det kan vara en obekväm diskussion. Det gäller
            till exempel prostitution och människohandel om man befinner sig
            på ett ministermöte i Europa. I Europa och i delar av världen
            går utvecklingen åt motsatt håll.
          </note>
          <note>
            När jag talar om en sexköpslag som gör att vi förbjuder köp av
            sexuella tjänster skakar man på huvudet och säger: Det här är
            världens äldsta yrke. Men när man sitter ned en timme och talar
            om att det handlar om mäns våld mot kvinnor och att det går att
            förändra förstår också till slut ministrar och andra som befinner
            sig i länder där prostitutionen är legaliserad att man kan se
            det på ett annat sätt.
          </note>
          <note>
            Man kan förändra, och politik är viljan att förändra.
          </note>
          <note>
            Den kidnappade svensken i Irak
          </note>
          <note type="speaker">
            Anf. 57 KAJ NORDQUIST (s):
          </note>
          <note>
            Fru talman! Det här är en fråga om den svenske medborgaren Minas
            Ibrahim al-Yousifi som är kidnappad i Irak. De som har kidnappat
            honom har naturligtvis ingen som helst respekt för mänskliga rättigheter
            och demokrati och för de åtta miljoner irakier som tog möjligheten
            att rösta fritt nyligen. Jag undrar hur läget är i dag. Vad gör
            regeringen, och vad händer just nu?
          </note>
          <note type="speaker">
            Anf. 58 Näringsminister THOMAS ÖSTROS (s):
          </note>
          <note>
            Fru talman! Det är en mycket allvarlig fråga. Det är en fråga
            som den svenska polisen arbetar med i samarbete med utrikesförvaltningen.
            Det är viktigt att jag inte säger mer än så av hänsyn till att
            för mycket av diskussion kring detta kan försvåra för den här
            personen.
          </note>
          <note type="speaker">
            Anf. 59 KAJ NORDQUIST (s):
          </note>
          <note>
            Fru talman! Vi drar väl alla våra strån till stacken på vårt
            sätt. Min partikamrat här i riksdagen Mariam Osman Sherifay har
            i dag åkt till Medelhavsparlamentet MPA på engelska och Medelhavsparlamentets
            generalförsamling. Hon avser där att på olika sätt verka i den
            här frågan. Det gör hon bland annat genom att träffa människor
            och försöka bygga nätverk.
          </note>
          <note>
            Hon har också tillsammans med ordföranden i det muslimska rådet
            i Sverige vädjat till det sunnimuslimska prästerskapet att släppa
            den svenske medborgaren utifrån humanistiska principer och också
            principer i islam. Det tycker jag är oerhört väsentligt att vi
            på olika sätt kan göra.
          </note>
          <note type="speaker">
            Anf. 60 Näringsminister THOMAS ÖSTROS (s):
          </note>
          <note>
            Fru talman! Jag delar helt Kaj Nordquist uppfattning att det
            krävs aktivitet från många och att man genom opinionsbildning,
            frivilliga krafter och i politiska partier driver denna fråga.
          </note>
          <note>
            Från regeringens sida vill jag inte säga mer än hur arbetet nu
            går till. Polisen är inkopplad, och utrikesförvaltningen stöder
            arbetet.
          </note>
          <note>
            Drogtest i skolan
          </note>
          <note type="speaker">
            Anf. 61 TORKILD STRANDBERG (fp):
          </note>
          <note>
            Fru talman! Jag vill ställa en fråga till skolministern. För
            att kunna bekämpa ett narkotikamissbruk måste man känna till det.
            Känner man inte till ett missbruk kan man heller inte göra någonting
            åt det.
          </note>
          <note>
            I Helsingborgs kommun har man därför infört drogtest på vissa
            av gymnasiets linjer. Detta har Skolverket kritiserat, och det
            hävdar att det står i strid med gällande rätt.
          </note>
          <note>
            Jag vill därför fråga skolministern om han avser att vidta några
            åtgärder för att drogtest i skolan ska bli tillåtna.
          </note>
          <note type="speaker">
            Anf. 62 Statsrådet IBRAHIM BAYLAN (s):
          </note>
          <note>
            Fru talman! Jag känner inte till det enskilda fallet i Helsingborg
            och kan därför inte heller kommentera det. Generellt sett skulle
            jag finna det mycket olyckligt om vi skulle börja ha generella
            narkotikatest.
          </note>
          <note>
            Det är redan så i dag i skolans styrdokument att man ska ha en
            god diskussion kring narkotika- och drogfrågor för att hjälpa
            till att förebygga missbruk av olika sorter. Det kan handla om
            alltifrån alkoholmissbruk till missbruk av både lätta och tunga
            droger.
          </note>
          <note>
            Men några generella narkotikatest kan jag inte tänka mig att
            vi ska införa i den svenska skolan.
          </note>
          <note type="speaker">
            Anf. 63 TORKILD STRANDBERG (fp):
          </note>
          <note>
            Fru talman! Min följdfråga blir i så fall hur skolministern avser
            att bekämpa ett okänt missbruk.
          </note>
          <note>
            Man gjorde dessa test i Helsingborg. Vid ett tillfälle testade
            man 150 elever. Av dessa 150 upptäckte man ett drogmissbruk hos
            13 elever hos vilka det var fullständigt oväntat. Hos 13 av 150
            elever fanns ett okänt och oväntat narkotikamissbruk.
          </note>
          <note>
            Det är säkert bra med samtal och diskussioner i klassrummen,
            skolministern, men ett okänt missbruk kan inte bekämpas. Hur hade
            skolministern upptäckt missbruket hos de 13 eleverna i Helsingborg?
          </note>
          <note type="speaker">
            Anf. 64 Statsrådet IBRAHIM BAYLAN (s):
          </note>
          <note>
            Fru talman! För den socialdemokratiska regeringen är tryggheten
            i skolan oerhört viktig. Det är också därför vi har klara och
            tydliga instruktioner i våra styrdokument för skolan. Man ska
            ta en ordentlig diskussion om droger och drogers verkan.
          </note>
          <note>
            Men att från det gå till allmänna och generella drogtest i hela
            skolsystemet därför att vi vet att vi har både vuxna i vårt samhälle
            men tyvärr också ungdomar som missbrukar droger är att vidta en
            alltför drastisk åtgärd.
          </note>
          <note>
            Det skulle vara ett stort ingrepp i den enskildes integritet
            om man på grund av att vi tyvärr har ett fåtal som hamnat i drogmissbruk
            skulle säga att de 1,2 miljoner elever vi har i vårt land ska
            genomgå generella drogtest. Det är ett alltför stort ingrepp.
          </note>
          <note>
            Om det är någonting som Folkpartiet driver visar det återigen
            hur långt Folkpartiet har gått till höger. Man har lämnat socialliberalismen
            och allt som handlar om att respektera varandra därhän.
          </note>
          <note>
            Infrastrukturpaketet till Trollhättan
          </note>
          <note type="speaker">
            Anf. 65 ELIZABETH NYSTRÖM (m):
          </note>
          <note>
            Fru talman! Jag vill ställa min fråga till statsrådet Thomas
            Östros.
          </note>
          <note>
            I fredags kom beskedet om framtiden för bilfabriken i Trollhättan.
            Det var ett besked som mottogs väl. Alla hade hoppats in i det
            längsta att Saabfabriken skulle få fortsätta att tillverka Saabbilar
            och leva upp till den gamla slogan: Saabs värde varar.
          </note>
          <note>
            Så blev nu inte fallet. Men tillverkningen ska till viss del
            fortgå i Trollhättan till år 2010 enligt GM:s löfte. Nu oroar
            sig många i Trollhättan för, vilket är naturligt, om regeringen
            kommer att hålla sitt löfte om Trollhättepaketet. Det gäller utbyggnaden
            av riksväg 45 och järnvägen till Göteborg.
          </note>
          <note>
            Min konkreta fråga till ministern är därför: Kommer det infrastrukturpaketet
            man gjort upp om att genomföras på utlovad tid?
          </note>
          <note type="speaker">
            Anf. 66 Näringsminister THOMAS ÖSTROS (s):
          </note>
          <note>
            Fru talman! Jag besökte Trollhättan i fredags. Jag träffade fackliga
            organisationer, kommunalråd från Trollhättan och närliggande kommuner
            och företagsledningen. Från regeringens sida står vi väldigt starkt
            vid Trollhättan och det paket som vi har lagt fram för att stärka
            Trollhättan.
          </note>
          <note>
            Det handlar om att riksvägen till Göteborg blir fyrfilig. Det
            handlar om investeringar i tågtrafiken. Men det handlar också
            om stora satsningar på forskning och utveckling med bilindustrin
            i regionen. Det är ett väldigt viktigt arbetssätt att samverka
            tillsammans.
          </note>
          <note>
            Det finns också ett framtidshopp även bland centerpartister och
            folkpartister som samarbetar med socialdemokraterna i regionen
            om att Saabfabriken kommer att kunna få en bra framtid. Man kommer
            fortsättningsvis att tillverka Saab och också andra bilmodeller,
            och man har möjlighet att få tillverka prestigebilar inom GM.
          </note>
          <note>
            Avgörande för Saabs utveckling är försäljningen av Saabbilar
            till kunderna. Vi står fast vid att samverka med fordonsindustrin.
            Det finns en mycket framgångsrik sådan i Sverige. Borgerligheten
            har lagt fram förslag om att inte samverka och inte satsa på gemensamma
            forskningsprojekt. Det är skillnaden mellan oss.
          </note>
          <note type="speaker">
            Anf. 67 ELIZABETH NYSTRÖM (m):
          </note>
          <note>
            Fru talman! Jag kan inte tacka för svaret, för jag fick inget
            direkt svar på min fråga.
          </note>
          <note>
            Utbyggnaden både av vägen och av järnvägen borde ha skett för
            mer än tio år sedan. Det blev till slut en lösning i panik. Pengar
            har nu tagits från andra angelägna projekt som finns i den gällande
            infrastrukturplanen. Många andra står utan de nödvändiga vägsatsningar
            som utlovats.
          </note>
          <note>
            Nu först har man tillsatt arbetsgrupper och strategigrupper för
            att få ett handlingsprogram för den svenska bilindustrin, som
            ministern nämnde. Arbetslösheten stiger och sysselsättningen står
            stilla. Jag vet att många kommuner står inför stora problem. Min
            fråga blir därför om regeringen har en plan, så att man har bättre
            framförhållning i fortsättningen, och vad gör regeringen för att
            det ska skapas nya arbeten och företag?
          </note>
          <note type="speaker">
            Anf. 68 Näringsminister THOMAS ÖSTROS (s):
          </note>
          <note>
            Fru talman! Sverige har en mycket framgångsrik fordonsindustri.
            Vi har fyra världsberömda märken som produceras, utvecklas och
            tillverkas i Sverige. Tre av dem går bättre än någonsin.
          </note>
          <note>
            Volvo både när det gäller personbilar och lastvagnar och Scania
            säljer mer än någonsin och går mycket bra. Volvo Lastvagnar anställde
            2 000 personer under förra året. Det fjärde märket, Saab, har
            haft lönsamhetsproblem under tio år, men får nu en möjlighet att
            utveckla sin produktion och tillverkning. Man säger att Saab är
            ett svenskt bilmärke som ska utvecklas i Sverige och produceras
            i Trollhättan. Det tycker jag är att ge en framtidschans, och
            det tycker också borgerliga politiker i regionen. Men på det nationella
            planet verkar man vilja göra allmänpolitik av detta, när borgerligheten
            i denna kammare i själva verket lägger fram förslag om att ta
            bort pengar från forskningssatsningar som är riktade mot fordonsindustrin.
            Det är inte ett klokt sätt att hantera viktiga industriella frågor.
          </note>
          <note>
            Hivsmittade barn i Afrika
          </note>
          <note type="speaker">
            Anf. 69 ROSITA RUNEGRUND (kd):
          </note>
          <note>
            Fru talman! Jag skulle vilja ställa en fråga till biståndsminister
            Carin Jämtin. Det handlar om barn och hiv/aids.
          </note>
          <note>
            Som riksdagsledamot har jag haft förmånen att få besöka flera
            länder nere i Afrika. Bland annat har jag fått besöka barnhem
            och träffa barn som har drabbats av hiv/aids. Har man en gång
            hållit ett sådant barn i sina armar och sett det i ögonen har
            man en skyldighet att vara detta barns röst, både mot den egna
            regeringen och mot andra länders regeringar.
          </note>
          <note>
            UD har gett ut en skrift som heter Barn som drabbas av hiv/aids
            . Den kan man finna på hemsidan. Där står bland annat att investering
            i framtida generationer är en svensk strategi. Därför vill jag
            fråga biståndsministern: Är hon beredd att ge mer medel så att
            gravida och nyförlösta kvinnor får möjlighet att få bromsmediciner
            i de länder som är drabbade av hiv/aids?
          </note>
          <note type="speaker">
            Anf. 70 Statsrådet CARIN JÄMTIN (s):
          </note>
          <note>
            Fru talman! Rosita Runegrund tar upp en fråga som är helt central
            i det svenska biståndssamarbetet. Och precis som hon beskriver
            kan man känna sig hopplös när man träffar barn som har drabbats
            av en sjukdom som kommer att leda till att deras liv troligen
            blir mycket kort. Därför ska vi göra det bästa vi kan av utvecklingssamarbetet,
            så att det blir så bra som möjligt. Det är det ena.
          </note>
          <note>
            Det andra vi måste göra är att förhindra att fler barn drabbas
            av hiv. I aidsarbetet måste vi jobba både med information, med
            medicinering av de drabbade och med forskning på olika sätt för
            att ta fram ett vaccin. I detta sammanhang måste de prioriteringar
            som rör information och medicinering på landnivå göras av de länder
            vi samarbetar med. I den dialogen för vi självfallet fram barns
            och gravida kvinnors rättigheter till medicinering.
          </note>
          <note type="speaker">
            Anf. 71 ROSITA RUNEGRUND (kd):
          </note>
          <note>
            Fru talman! Det låter väldigt bra att man för fram detta och
            att man säger att man gör det i dialog med fattigdomsstrategierna.
          </note>
          <note>
            Experter vid en konferens i Addis Abeba 2003 varnade för att
            upp till 1525 % av barn i tolv av Afrikas länder kommer att bli
            föräldralösa. Jag frågar återigen: Är ministern beredd att mer
            kraftfullt sätta in resurser så att gravida får möjlighet till
            bromsmedicin, så att det blir något vi kan mäta? Vi vet ju att
            mer pengar i dag avsätts till bistånd. Är ministern beredd att
            ge mer pengar till detta?
          </note>
          <note type="speaker">
            Anf. 72 Statsrådet CARIN JÄMTIN (s):
          </note>
          <note>
            Fru talman! Sverige har under flera år haft bekämpningen av hiv/aids
            som en huvudprioritering inom biståndssamarbetet. Vi har i det
            sammanhanget som en del i alla våra landsstrategier att man ska
            prata och att man lovar att ställa krav på att det ska finnas
            både information, medicinering och satsning på unga flickor, som
            ju också drabbas, och på barn.
          </note>
          <note>
            Att det behövs mer pengar till aidsområdet är helt uppenbart.
            På måndag i nästa vecka påbörjas på svenskt initiativ den första
            påfyllnadskonferensen någonsin för att fylla på den så kallade
            globala fonden mot aids, tbc och malaria. Självfallet tar aids
            upp den största delen av fondens utrymme. Att det behövs mer pengar
            är vi helt medvetna om.
          </note>
          <note>
            Tyvärr räcker inte ens den stora svenska biståndsbudgeten här.
            Den viktigaste frågan är faktiskt att få andra länder att också
            ekonomiskt prioritera aidsbekämpning i sina biståndsbudgetar.
          </note>
          <note>
            Förmånssystem för speciallivsmedel
          </note>
          <note type="speaker">
            Anf. 73 CATHARINA BRÅKENHIELM (s):
          </note>
          <note>
            Fru talman! Jag har en fråga till socialminister Berit Andnor.
          </note>
          <note>
            Vi har ett system för högkostnadsskydd som är kopplat till sjukdom
            och funktionshinder. Men en stor patientgrupp har behov som inte
            täcks av högkostnadsskyddet. Det är alla de som behöver speciallivsmedel
            för att kunna fungera och må bra. Det system som i dag finns för
            denna grupp fungerar dåligt.
          </note>
          <note>
            Det har gjorts ett antal utredningar. 1999 kom utredningen Mat
            som medicin , där man bland annat föreslog att ett medicinskt
            konstaterat behov av speciallivsmedel skulle jämställas med behov
            av läkemedel och att man då skulle få samma samhällsstöd. De utredningar
            som har gjorts har legat länge hos regeringen, och några lagförslag
            har ännu inte lagts fram. Det finns en stor grupp som tålmodigt
            väntar på en förändring.
          </note>
          <note>
            Min fråga till ministern är: Avser ministern att komma med något
            förslag till ett mer rättvist förmånssystem för speciallivsmedel?
          </note>
          <note type="speaker">
            Anf. 74 Socialminister BERIT ANDNOR (s):
          </note>
          <note>
            Fru talman! Precis som Catharina Bråkenhielm säger är det väldigt
            viktigt att de som till följd av ett funktionshinder har ökade
            kostnader för kost liksom för mediciner och hjälpmedel i övrigt
            inte drabbas mer än andra på grund av detta. Det är en anledning
            till att regeringen har haft en utredning tillsatt som har arbetat
            just med frågor som rör merkostnader till följd av funktionshinder.
          </note>
          <note>
            Hjälpmedelsutredningen lämnade sitt betänkande i slutet på förra
            året. Nu är det föremål för ett beredningsarbete. Remisstiden
            löper fortfarande vi är nu inne i de sista dagarna och därefter
            kommer vi att bereda denna fråga vidare i Regeringskansliet. Därefter
            kan regeringen återkomma i denna fråga.
          </note>
          <note type="speaker">
            Anf. 75 CATHARINA BRÅKENHIELM (s):
          </note>
          <note>
            Fru talman! För mig är det bara viktigt att det händer något,
            så att man verkligen jämställer detta och att till exempel de
            människor som har behov av sondmatning vid anorexi eller liknande
            inte drabbas av jättehöga kostnader. Man har ju en konstaterad
            sjukdom som man kan leva drägligt med om man får rätt kost. Jag
            ser fram emot att det kommer ett bra förslag.
          </note>
          <note>
            Ideella krafter
          </note>
          <note type="speaker">
            Anf. 76 KENNETH JOHANSSON (c):
          </note>
          <note>
            Fru talman! Att människor tar egna initiativ är en grundförutsättning
            för utveckling. Vi måste forma ett samhälle som tacksamt tar emot
            och stöttar frivilliga initiativ. I dag behandlas de ideella krafterna
            mycket styvmoderligt av staten. Vad den ena handen ger tar den
            andra raskt tillbaka.
          </note>
          <note>
            Jag och en kollega har i dag presenterat en rapport som vi har
            döpt till Ideella lyftet . Vi pekar där på ett stort antal förslag
            på vad som kan göras för att lyfta fram de ideella krafterna.
          </note>
          <note>
            Det handlar till exempel om att få sunda och rättvisa spelregler
            mellan samhället och föreningslivet, att pröva möjligheten till
            avdragsrätt för gåvor till ideella organisationer, att se på upphandlingsreglerna,
            att se på forskningen kring den sociala ekonomin som är eftersatt
            och att stoppa idéer om att momsbelägga ideell verksamhet där
            det hör hemma i papperskorgen.
          </note>
          <note>
            Min fråga till Jens Orback är om han delar min och Centerpartiets
            uppfattning att vi behöver stärka de ideella krafterna.
          </note>
          <note type="speaker">
            Anf. 77 Statsrådet JENS ORBACK (s):
          </note>
          <note>
            Fru talman! De ideella krafterna är mycket viktiga. Jag har ett
            förflutet för inte så länge sedan från den kommunala sektorn.
            När det gäller omsorg sköts den i dag väl av kommunerna, men den
            sköts till 80 % av anhöriga. I den stadsdel där jag jobbade var
            vi väldigt noga med att stötta de ideella krafterna. I det fallet
            handlade det om en centralorganisation som heter Viljan dit man
            kunde vända sig.
          </note>
          <note>
            Jag vill också se på detta i ett nationellt perspektiv eftersom
            föreningsrörelsen är vår demokratis infrastruktur. Vi tittar just
            nu, utifrån en utredning om att stötta föreningslivet inom ramen
            för Samsam som Kenneth Johansson säkert känner till, på hur vi
            kan förbättra stödet för de ideella krafterna just för att de
            är demokratins infrastruktur. Om vi inte får dem att mötas med
            våra andra ambitioner då stannar den demokratiska processen upp.
            De ideella krafterna är mycket viktiga där.
          </note>
          <note>
            Jag ska i mitt nästa inlägg komma tillbaka till hur man får skilja
            på detta och de betalda insatser som också måste göras.
          </note>
          <note type="speaker">
            Anf. 78 KENNETH JOHANSSON (c):
          </note>
          <note>
            Fru talman! Föreningslivet, Folkrörelse-Sverige och den sociala
            ekonomin betyder mycket. Det verkar vi vara överens om. Jag vet
            av egen erfarenhet från det politiska föreningslivet, men också
            från den samlade bygdegårdsrörelsen i landet och även från andra
            sammanhang, att det alltför ofta finns en ideologisk skillnad
            där vänsterkrafterna, om jag får uttrycka det så, förlitar sig
            på det offentliga och ropar på mer stat och mer kommun medan Centerpartiet,
            och även andra borgerliga partier, ser ett egenvärde i att människor
            engagerar sig och deltar med eget arbete.
          </note>
          <note>
            Jag tolkar Jens Orbacks svar med exemplen från välfärdsområdet
            så att det finns ett intresse och en öppning för att vi ska stärka
            även de ideella krafterna på det området. Jag tolkar det positivt.
            Vi har nyligen lagt fram en rapport om volontärverksamhet. Det
            är exempel på ett område där man kan gå vidare.
          </note>
          <note>
            I budgetpropositionen sägs att en utredare ska se på den statliga
            folkrörelsepolitiken. Min fråga är: Hur bevakar Jens Orback att
            det blir bredd, att det inte blir en utredare utan att det blir
            ett brett engagemang?
          </note>
          <note type="speaker">
            Anf. 79 Statsrådet JENS ORBACK (s):
          </note>
          <note>
            Fru talman! Utredningen har i uppdrag att lyssna till hela Förenings-Sverige
            så jag tror att det blir bredd i den utredningen.
          </note>
          <note>
            Den ideologiska skiljelinje som Kenneth Johansson pekar på kanske
            jag får ta till mig och då ge min egen definition. När jag en
            gång blir gammal vill jag inte vara beroende av ideella krafter.
            Då vill jag, via mina skatter, också få del av välfärdssamhället
            oberoende av vem jag är, vem jag känner eller vem som kommer till
            mig. Men oj vad glad jag blir om någon också kommer frivilligt.
          </note>
          <note>
            Vi får inte lägga på de ideella krafterna att de ska ta över
            vårt välfärdssamhälle. Det är en viktig extrainsats, men den ska
            inte ersätta vårt välfärdssystem.
          </note>
          <note>
            Barn som far illa
          </note>
          <note type="speaker">
            Anf. 80 SOLVEIG HELLQUIST (fp):
          </note>
          <note>
            Fru talman! Jag vill ställa en fråga till socialminister Berit
            Andnor om barn som far illa.
          </note>
          <note>
            Vi har på senare tid ofta talat om barnkonventionen, barns bästa
            och barnperspektivet. Vi har även fört in begreppet barns bästa
            i olika lagar. Själv upplever jag att allt tal om barns bästa
            mest handlar om en munnens bekännelse. Ett aktuellt exempel är
            de apatiska barnen.
          </note>
          <note>
            Min fråga rör socialtjänsten, som jag menar saknar verktyg att
            i tillräcklig utsträckning hjälpa barn. Eftersom socialtjänsten
            bygger på frivillighet och samtycke far barn ofta illa, men inte
            så illa att LVU är tillämplig, och står utan stöd i samhället.
            Jag talade med en socialsekreterare häromdagen som sade att det
            ofta måste komma många anmälningar innan något händer. Det är
            väl därför anmälningsskyldigheten inte fungerar.
          </note>
          <note>
            Min fråga är: Vilka åtgärder tänker socialministern vidta för
            att barn som far illa, men inte så illa att LVU är tillämplig,
            får erforderligt skydd?
          </note>
          <note type="speaker">
            Anf. 81 Socialminister BERIT ANDNOR (s):
          </note>
          <note>
            Fru talman! Precis som Solveig Hellquist säger är det naturligtvis
            oerhört viktigt att vi i allt beslutsfattande verkligen tar hänsyn
            till barnets bästa, att vi integrerar ett barnperspektiv. Det
            är också bakgrunden till vårens satsning som Barnombudsmannen
            gör på uppdrag av regeringen, nämligen att i en rad konferenser,
            i dialog med kommuner och landsting, diskutera just hur vi på
            ett bättre sätt ska kunna integrera ett barnperspektiv i alla
            de olika delar där barn möter vuxna och där besluten har stor
            betydelse.
          </note>
          <note>
            När det gäller socialtjänsten måste jag säga att min reflexion
            kring det som Solveig Hellquist säger är att barnets bästa innebär
            att man alltid i de fall barn far illa ska vidta de åtgärder som
            krävs. Det finns inte några gränser satta för detta. Den möjligheten
            är och ska vara socialtjänstens uppdrag.
          </note>
          <note type="speaker">
            Anf. 82 SOLVEIG HELLQUIST (fp):
          </note>
          <note>
            Fru talman! Tack för svaret. Jag köper dock inte riktigt det
            svaret, för verkligheten inom socialtjänsten är den att det går
            att hjälpa barn och föräldrar som samtycker till frivilliga åtgärder.
            Det kan handla om kontaktperson, samtal med socialsekreterare,
            kanske ett avlastningshem.
          </note>
          <note>
            Jag vill påstå att det finns barn som far ganska så illa, men
            eftersom man inte samtycker står dessa barn utan hjälp. Det är
            för den gruppen, som alltså inte får hjälp, jag efterlyser insatser
            från socialministern. Är ministern beredd att titta på just den
            gruppen barn?
          </note>
          <note type="speaker">
            Anf. 83 Socialminister BERIT ANDNOR (s):
          </note>
          <note>
            Fru talman! Goda och trygga uppväxtvillkor för våra barn är prioriterat
            för oss alla. Genom samhällets olika insatser vill vi skapa förutsättningar
            för den tryggheten.
          </note>
          <note>
            Socialtjänsten har ett klart och tydligt uppdrag, vilket innebär
            att man ska se till barnets bästa i alla de olika insatser som
            görs. Hur man sedan organiserar arbetet i respektive kommun är
            något som ligger till beslut hos de lokala myndigheterna. Det
            är naturligtvis oerhört viktigt att på ett mycket tidigt stadium
            se de barn som på något sätt far illa. Det är just genom tidiga
            förebyggande insatser som man kan komma till rätta med de problem
            och den utsatthet som barn och unga har.
          </note>
          <note>
            Jag upprepar att detta klart och tydligt framgår av den socialtjänstlag
            som vi har. Om det finns ingen tvekan.
          </note>
          <note>
            Lärarlönerna
          </note>
          <note type="speaker">
            Anf. 84 MARGARETA PÅLSSON (m):
          </note>
          <note>
            Fru talman! Min fråga går till skolministern.
          </note>
          <note>
            Vi har vid frågestunden i dag redan diskuterat de låga kvinnolönerna,
            och jag är säker på att vi båda har intresse av att få upp dem.
            En del av dessa finns inom skolans område. Antingen kommunerna
            anställer mer personal eller höjer de redan anställdas löner så
            ska allt tas ur samma kommunkassa.
          </note>
          <note>
            Jag undrar om skolministern har någon uppfattning om vad en kommun,
            som har en begränsad summa pengar att röra sig med, ska göra.
            Ska kommunen höja de redan anställda kvinnornas löner eller anställa
            fler? Då kanske det blir fråga om obehörig personal som anställs
            för de pengarna.
          </note>
          <note type="speaker">
            Anf. 85 Statsrådet IBRAHIM BAYLAN (s):
          </note>
          <note>
            Fru talman! Kvaliteten i den svenska skolan är avhängig vilken
            personalgrupp vi har. För den socialdemokratiska regeringen har
            det varit viktigt att ha så många lärare och så mycket annan personal
            som behövs i skolan för att garantera tryggheten, studieron och
            lärandet.
          </note>
          <note>
            Det är också därför vi under de senaste åren har kunnat göra
            avsevärda satsningar på skolan genom att rikta pengar till den
            svenska skolan. Det handlar om 5 miljarder över fem år. Genom
            detta har vi kunnat bidra till att det har anställts fler människor
            i skolan fler lärare och andra specialister. Det är någonting
            som vi ska fortsätta med, för det är en grundförutsättning för
            att ge våra barn en bra utbildning.
          </note>
          <note>
            När det sedan handlar om nivåerna på lärarlönerna så är detta
            självfallet viktigt för att yrket i sig ska vara attraktivt. Just
            nu pågår en löneförhandling mellan arbetsmarknadens parter, det
            vill säga Kommunförbundet och lärarorganisationerna. Det vore
            mig främmande att som ansvarigt statsråd blanda mig i de fria
            förhandlingarna. Det tror jag inte skulle leda till något gott.
          </note>
          <note type="speaker">
            Anf. 86 MARGARETA PÅLSSON (m):
          </note>
          <note>
            Fru talman! Nej, inte ens jag tänker blanda mig i de avtalsförhandlingarna.
          </note>
          <note>
            Men jag skulle vilja ställa en följdfråga. I Nacka kommun har
            det nämligen uppstått ett problem. Nacka höjer kraftigt lönerna
            både för lärare och för omsorgspersonal mer än vad avtalet kräver.
            De extra löneökningarna tar det extra utrymme som fanns i årets
            budget. Därför finns det inga pengar till att öka personalen i
            skolan, och därför får inte Nacka heller några Wärnerssonpengar.
            Däremot höjer ju Nacka kvaliteten, precis som skolministern och
            regeringen vill. Det blir kompetent personal. Kommunens extra
            löneökningar kostar Nacka ungefär 30 miljoner kronor årligen,
            vilket nära nog är exakt vad de uteblivna Wärnerssonpengarna skulle
            ha uppgått till.
          </note>
          <note>
            Mina frågor är: Tycker skolministern att det är bra att höja
            lönerna, som Nacka kommun har gjort? Inser skolministern att sådana
            satsningar som Wärnerssonpengar och Hallengrenpengar faktiskt
            kan hjälpa till att hålla kvinnolönerna nere?
          </note>
          <note type="speaker">
            Anf. 87 Statsrådet IBRAHIM BAYLAN (s):
          </note>
          <note>
            Fru talman! Det är för mig en gåta hur en tillförsel av resurser
            till den svenska skolan skulle kunna hålla tillbaka lönerna. Det
            är naturligtvis viktigt att vi satsar på den svenska skolan, och
            det vill vi socialdemokrater fortsätta att göra.
          </note>
          <note>
            När det handlar om Nacka kommun och att den inte, som Margareta
            Pålsson säger, får ta del av de så kallade Wärnerssonpengarna
            så är det enda villkoret för att ta del av dessa pengar att man
            anställer fler lärare och andra specialister i skolan. Det är
            viktigt att vi gör det, för vi har haft ett 90-tal med ganska
            tuffa besparingar i skolan. På vissa områden har det också fått
            försämrade kunskapsresultat som följd.
          </note>
          <note>
            Därför är det, och kommer att vara, viktigt för den svenska socialdemokratiska
            regeringen att de här pengarna, de 5 miljarder som vi använder
            för att se till att det blir fler lärare och andra specialister
            i skolan, också används till det. Annars, det vill säga om man
            som i Nacka kommun med en borgerlig majoritet väljer att skära
            ned på antalet lärare och andra specialister i skolan, har man
            inte möjlighet att ta del av pengarna.
          </note>
          <note>
            Jämställda föräldrar
          </note>
          <note type="speaker">
            Anf. 88 CONNY FOGELSTRÖM (s):
          </note>
          <note>
            Fru talman! Jag har en fråga till statsrådet Jens Orback i hans
            egenskap av jämställdhetsminister.
          </note>
          <note>
            Vi vet alla att kvinnor och män inte har samma förutsättningar
            på arbetsmarknaden i dag. Bevisen på detta är många. Bland annat
            tjänar kvinnor mindre, får sämre kompetensutveckling och återfinns
            i otryggare anställningar. En av orsakerna, och den största orsaken,
            till bristen på jämställdhet i arbetslivet är att kvinnor tar
            ett större ansvar för familj och hem än vad männen gör.
          </note>
          <note>
            Jag tror att om ansvaret delades mer lika så skulle förutsättningarna
            för ett jämställt arbetsliv också öka. En nyckelfråga här är förstås
            föräldraförsäkringen.
          </note>
          <note>
            Precis som det övriga svenska socialförsäkringssystemet borde
            föräldraförsäkringen mer knytas till individen. Det skulle inte
            bara stärka kvinnornas plats på arbetsmarknaden utan också ge
            männen ett tydligare ansvar som föräldrar.
          </note>
          <note>
            Jag anser att familjepolitiken i större utsträckning än i dag
            måste anpassas till ett modernt arbetsliv och därmed även anamma
            en mer jämställd inriktning.
          </note>
          <note>
            Nu undrar jag hur jämställdhetsministern ser på en mer delad
            föräldraförsäkring.
          </note>
          <note type="speaker">
            Anf. 89 Statsrådet JENS ORBACK (s):
          </note>
          <note>
            Fru talman! Jag sitter här bredvid socialministern. Vi sitter
            också tillsammans i samma beredningsgrupp, som tittar på detta.
            Vi är överens om att vi vill ha en föräldraförsäkring som gör
            att män tar ut mer föräldraledighet. Ingen skulle ha någonting
            emot att män också på sikt tog ut lika mycket. Det vore förmätet
            av mig att föregå den gruppen och även den utredare som sitter.
          </note>
          <note>
            Men jag kanske kan säga några ord generellt om detta. Jag tror
            att det är enormt viktigt att man börjar från början med jämställdhet.
            Jag var på en kvinnojour i Harlem i förra veckan. Även där hamnade
            vi till slut i frågan om mäns ansvar för barn och familj. Innan
            man får det ansvaret att bli allvarligt och utbyggt kan vi inte
            lösa problemen med mäns våld mot kvinnor och inte heller den arbetsmarknad
            som du talar om.
          </note>
          <note>
            För mig är detta alltså en väldigt viktig fråga. Min förhoppning
            är att vi kommer tillbaka med ett bra förslag, som också innebär
            ett kliv framåt.
          </note>
          <note type="speaker">
            Anf. 90 CONNY FOGELSTRÖM (s):
          </note>
          <note>
            Fru talman! Jag tackar statsrådet för det.
          </note>
          <note>
            Skälet till frågan är att det har sett ungefär likadant ut sedan
            Statistiska centralbyrån började mäta lönerna 1992. Kvinnolönerna
            ligger på ungefär drygt 80 % av de manliga lönerna. Ingenting
            händer. Jag tror att en stor del av roten till det är att kvinnorna
            tar ett större ansvar för hem och familj.
          </note>
          <note>
            Men det finns också andra exempel på hur samhällets strukturer
            och regelverk fortfarande befäster könsrollerna och de sanktioner
            som gör att föräldraskapet i första hand är mammans ansvar. Ett
            sådant exempel är regelverket om utbetalningen av barnbidraget,
            som automatiskt betalas ut till mamman. Det kan inte heller delas.
          </note>
          <note>
            Hur ställer sig statsrådet till en mer flexibel lösning på barnbidraget
            så att även pappan kan få del av det?
          </note>
          <note type="speaker">
            Anf. 91 Socialminister BERIT ANDNOR (s):
          </note>
          <note>
            Fru talman! När det gäller barnbidraget så kan jag säga att det
            handlar om en lagstiftning som finns sedan 1947. Där utgick man
            ifrån att barnbidraget skulle gå helt och hållet till mamman.
            Vi lever i ett helt annat samhälle i dag, där mammor och pappor
            delar på ansvaret för sina barn.
          </note>
          <note>
            Just för att titta över hur vi på bästa sätt skulle kunna lösa
            frågan om att få ett könsneutralt barnbidrag har vi gett det gamla
            Riksförsäkringsverket, nuvarande Försäkringskassan, i uppdrag
            att titta på hur vi skulle kunna utforma en lagstiftning som är
            könsneutral. Jag väntar ett svar inom bara någon en vecka från
            Försäkringskassan på den frågan.
          </note>
          <note>
            Sedan kommer det naturligtvis att remissbehandlas och beredas
            vidare i regeringen innan det kan komma något förslag.
          </note>
          <note>
            Alkoholskatterna
          </note>
          <note type="speaker">
            Anf. 92 ULRIK LINDGREN (kd):
          </note>
          <note>
            Fru talman! För ett år sedan sänkte Finland alkoholskatterna
            med i genomsnitt 33 %. Ett par finska ministrar uttalar nu en
            viss ånger. De skulle helst vilja se höjningar igen av alkoholskatter
            i Finland eftersom följderna har blivit mer alkoholskador genom
            en kraftigt ökad konsumtion i Finland totalt sett en liter per
            person och år.
          </note>
          <note>
            Vilka slutsatser drar regeringen av de finska erfarenheterna?
            Tänker ni av näringspolitiska skäl framhärda i alkoholskattesänkningsförslag
            till riksdagen och därmed välja att blunda för de ökade skador
            vi får av höjd alkoholkonsumtion? Eller hur blir det? Kan ni ge
            något besked i dag?
          </note>
          <note>
            Jag gissar att socialminister Andnor är närmast sörjande för
            frågan.
          </note>
          <note type="speaker">
            Anf. 93 Näringsminister THOMAS ÖSTROS (s):
          </note>
          <note>
            Fru talman! Det blir jag som svarar, och det är inget tecken
            på att det här är en näringspolitisk fråga. Det är en socialpolitisk
            fråga som i högsta grad berör flera i regeringen.
          </note>
          <note>
            Det är klart att det är oerhört viktigt med ett brett arbete
            för att hålla alkoholkonsumtionen nere. Då är Systembolaget ett
            viktigt verktyg som vi har, och som vi har kvar, i den alkoholpolitiska
            arsenalen att använda oss av.
          </note>
          <note>
            Det bekymmer vi har är en ökad införsel över gränserna och den
            minskade försäljning som vi ser inom Systembolaget. Det riskerar
            att minska det verktygets slagkraft för att hålla tillbaka alkoholkonsumtionen.
            Vi riskerar också att få en ökad alkoholkonsumtion bland ungdomar.
          </note>
          <note>
            Samtidigt är vi väl medvetna om att en skattesänkning i sig kan
            göra att Systembolagets behåller sin position. Men det riskerar
            också att få negativa effekter. Detta måste avvägas. Ansvarig
            minister, Morgan Johansson, arbetar med ytterligare initiativ
            både för att förebygga med information och för att med olika typer
            av insatser hålla tillbaka alkoholkonsumtionen. Vi följer utvecklingen
            mycket noggrant.
          </note>
          <note type="speaker">
            Anf. 94 ULRIK LINDGREN (kd):
          </note>
          <note>
            Fru talman! Det är riktigt att det här är en svår avvägningsfråga.
            Kristdemokraterna vill inte ha en skattesänkning på alkoholen
            eftersom det skulle medföra ännu större skador än vi redan har
            med nuvarande konsumtionsnivå. Vi vet i och för sig om en rad
            metoder som skulle vara bra för att kompensera vad en skattesänkning
            skulle kunna åstadkomma. Men hela den apparaten är inte på plats.
            Även om man ska vara optimistisk så verkar det inte heller särskilt
            troligt att vi har en sådan oerhört kraftfull satsning i övrigt
            på kompenserande åtgärder att vi skulle slippa undan en konsumtionsökning
            som skulle medföra allvarligare ytterligare skador.
          </note>
          <note>
            Frågorna kvarstår alltså: Vilket intryck tar ni egentligen av
            Finland? Hur vägs det in? Vilket intryck tar ni av Folkhälsoinstitutets
            rapport Sänkt spritskatt ger nya dödsfall ? Där har de gjort en
            skattning av vad en 40-procentig spritskatt skulle medföra av
            ökade skador. Kommer ni att bortse från detta och med öppna ögon
            ta ökade alkoholskador för att genomföra en skattesänkning?
          </note>
          <note type="speaker">
            Anf. 95 Näringsminister THOMAS ÖSTROS (s):
          </note>
          <note>
            Fru talman! Detta är en oerhört viktig folkhälsofråga som vi
            tar på mycket stort allvar. Folkhälsominister Morgan Johansson
            jobbar mycket aktivt med att också stötta kommuner och regioner
            i det förebyggande arbetet för att hålla tillbaka alkoholkonsumtionen.
          </note>
          <note>
            Men det är klart att man inte kan ta så lätt på en mycket svår
            frågeställning som Kristdemokraterna gör genom att säga att vi
            helt och hållet kan utesluta en skattesänkning. Vi ser ju att
            införseln över gränserna är mycket stor. I vissa delar av landet
            har den införsel som kommer från länder med mycket billigare alkohol
            börjat dominera alkoholkonsumtionen. Det var detta man reagerade
            på i Finland genom en mycket kraftig sänkning av alkoholskatten
            med 40 %. Nu för man en debatt om man ska höja den marginellt
            igen. Vi följer detta mycket noggrant.
          </note>
          <note>
            Vi kommer att fortsätta att agera, följa utvecklingen och ta
            nya initiativ med insikt om att det inte finns något lätt grepp
            som att bara sitta still, vilket Kristdemokraterna föreställer
            sig.
          </note>
          <note type="speaker">
            Anf. 96 TREDJE VICE TALMANNEN:
          </note>
          <note>
            Det fick bli den sista frågan och det sista svaret. Vi tackar
            deltagande statsråd och ledamöter och förklarar frågestunden avslutad.
          </note>
          <note>
            12 § (forts. från 10 §) Kriminalvårdsfrågor (forts. JuU17)
          </note>
          <note type="speaker">
            Anf. 97 KARIN GRANBOM (fp):
          </note>
          <note>
            Fru talman! Generaldirektören för kriminalvården har sagt att
            om kriminalvården hade varit ett privat företag hade han begärt
            verksamheten i konkurs. Tänk så bra det hade varit om vi hade
            kunnat lägga ned kriminalvården! Vad skönt det skulle vara att
            bli av med hela kriminalvårdsproblemet, slippa alla skulder, slippa
            en verksamhet där få, om ens någon, vet vad man har för långsiktiga
            mål och bli av med en verksamhet där man inte vet vad investerade
            pengar ger för resultat!
          </note>
          <note>
            Men det går inte att lägga ned kriminalvården. Vissa i regeringen
            och majoriteten har kanske lyckats tänka bort kriminalvården,
            men den existerar och kommer nödvändigtvis att fortsätta göra
            så.
          </note>
          <note>
            Prognoser som har gjorts över inflödet av antalet intagna visar
            att under de närmaste åren kommer fler än i dag att bli placerade
            i kriminalvården. Vissa kommer att tillbringa några dagar i häkte,
            och andra kommer att påbörja årslånga straff i fängelse. Oavsett
            tidslängden kommer händelsen att påverka dem. Tiden i kriminalvården
            kan bli avgörande i de här människornas liv.
          </note>
          <note>
            Det kan vara då de blir av med sitt missbruk och kanske för första
            gången får träffa en psykolog. Det kan vara en tid då de lär sig
            att samarbeta och får hjälp att skapa förutsättningar för framtida
            jobb.
          </note>
          <note>
            Men det kan också bli precis tvärtom. Tiden i kriminalvården
            kan bli en period då tron på samhället fullständigt går i kras
            och misstro och hopplöshet biter sig fast. Det kan bli en tid
            då kanske även hämndkänslor växer till. Sysslolösheten ger tillfälle
            till planering av nya brott. Att trängas med andra intagna kan
            förvärra problem med missbruk och psykisk störning. När den intagne
            kommer ut är han tillbaka på ruta gå och står där med sina plastkassar
            och undrar vart han ska ta vägen.
          </note>
          <note>
            Om inga rejäla förändringar sker i kriminalvårdspolitiken kommer
            många att få uppleva det senare tragiska alternativet; medborgarna
            kan räkna med stora återfall i brott. Hur kan jag då påstå detta?
            Jag tittar på innehållet i kriminalvården i dag. Sysslolösheten
            är stor på majoriteten av dagens anstalter. På vissa anstalter
            är sysselsättningsmöjligheterna obefintliga. Det är ren förvaring
            av människor det handlar om. Ändå ska det göras fler besparingar,
            och visionerna lyser med sin frånvaro.
          </note>
          <note>
            Varje intagen borde vara sysselsatt i 40 timmar i veckan. Det
            kan handla om att utföra ett arbete, gå i behandling eller utbilda
            sig. Detta skulle ge struktur och ordning på verkställigheten,
            och många intagna skulle ges förutsättningar för att leva i samhället.
          </note>
          <note>
            Jag har läst en utvärdering av anstalten Kolmården. Denna anstalt
            är byggd på idén att intagna ska arbeta med underhåll och annat
            på anstalten. Där räknar man med att 30 timmar är full sysselsättning,
            och trots detta kan man inte ordna full sysselsättning.
          </note>
          <note>
            När generaldirektören besökte utskottet förra veckan frågade
            någon varför man inte sätter intagna i arbete i högre grad. Arbete
            har inte varit på modet, svarade generaldirektören. Att arbeta
            är inte på modet. Det är ju helt galet. Sätt upp mätbara mål om
            utvidgat arbete på anstalt och öka inkomsterna för arbetsdriften!
            Se till att en del uppgifter är så pass kvalificerade att de intagna
            kan hänvisa till arbetserfarenhet när de kommer ut i samhället.
          </note>
          <note>
            Behandlingsverksamheten måste få en ny inriktning. Väldigt många
            i kriminalvården har missbruksproblem. I princip kommer nästan
            alla tunga missbrukare dit.
          </note>
          <note>
            Jag har också läst Brås utvärdering om den särskilda narkotikasatsningen.
            Den här satsningen visar sig inte ha varit särskilt lyckad. Det
            som har hänt är att nya avdelningar har inrättats, ett antal tjänster
            har tillsatts och personal har utbildats. Men arbetet med missbrukarna
            har inte förändrats särskilt mycket, utan missbruket fortsätter.
            Man kan inte se något resultat i form av minskat antal återfall
            i brott. Utöver målet att reducera missbruket ville man att den
            här satsningen skulle leda till en kraftig minskning av införseln
            av narkotika. Detta har misslyckats. Införselmängderna är lika
            stora som förr.
          </note>
          <note>
            Skulle man besöka en anstalt i dag skulle man se att ungefär
            en fjärdedel av de intagna är dömda för våldsbrott. Satsningen
            på behandling av våldsbrottslingar är ändå mycket liten. Av alla
            tusentals våldsbrottsdömda har bara några hundra fullföljt program
            mot våld under det senaste året. ART är kriminalvårdens specialiserade
            program mot våld. Förra året fullföljde 110 personer det här programmet.
            Knappt 200 sägs ha påbörjat program mot våld i nära relationer.
            Det är alltså 300 personer av många tusen.
          </note>
          <note>
            Något annat som inte är bra är att man inte alls når upp till
            målsättningen att alla intagna ska ha en individuellt anpassad
            behandlingsplan. I dag har mindre än 40 % en egen verkställighetsplan.
          </note>
          <note>
            När det gäller behandling vill jag slutligen säga att jag inte
            tror att det är en bra strategi att satsa stora pengar på korta
            kurser vars verkan inte följs upp. Vad som krävs är behandling
            under hela påföljden och att behandlingen i flera fall också följs
            upp efter frigivning.
          </note>
          <note>
            Allt påverkansarbete sker i möte med andra människor. Detta leder
            mig till att tala om kriminalvårdens personal. Personalen är utan
            tvekan kriminalvårdens största resurs men också den största kostnaden.
            Utan bra personal finns det ingen chans att de intagna kommer
            bättre ut i samhället. Man ska också komma ihåg att personalen
            är en del av säkerheten.
          </note>
          <note>
            I dag är det stor omsättning på personal inom kriminalvården.
            Lönerna är låga, tiderna är oregelbundna och jobbar man på en
            anstalt som i stor utsträckning enbart syftar till att förvara
            intagna är arbetet inte särskilt stimulerande. Arbetsmiljön kan
            vara påfrestande med hot och våld hängande i luften.
          </note>
          <note>
            Trots en svår arbetssituation väntar stora nedskärningar. I år
            ska 250300 vårdare bort. Värt att notera är att på landets fyra
            säkerhetsanstalter ska hela 60 tjänster bort. Färre ska ta hand
            om fler trots att vi vet att de intagna har blivit farligare och
            har mer problem än tidigare.
          </note>
          <note>
            Utbildningsnivån hos många i personalen är låg. Ungefär hälften
            av de fast anställda har tvåårig gymnasieutbildning eller mindre.
            Utbildningsnivån måste höjas. Trots detta sparar man på personalutbildningen.
            År 2003 satsades 5 300 kr i vidareutbildning per anställd. Förra
            året sänktes beloppet med mer än 2 000 kr.
          </note>
          <note>
            Besparingar på personalen görs för att få budgeten i balans.
            Förra året gick kriminalvården nämligen 420 miljoner back. Anslagskrediten
            närmade sig den kritiska 10-procentsgränsen, och regeringens anseende
            räddades genom att man stoppade alla kostnader i slutet av året
            och sköt fram dem till i år.
          </note>
          <note>
            Den ekonomiska situationen kommer att bli ännu sämre i år om
            inte mer pengar skjuts till. Om det inte anslås 500 miljoner redan
            i vår kan kriminalvården inte betala ut löner och hyra och i slutet
            av året kommer anslagskrediten att uppgå till helt orimliga 1617
            %.
          </note>
          <note>
            Representanter för majoriteten har talat om satsningar på kriminalvården.
            Det finns inga satsningar. De pengar som skjuts till är påfyllnad
            i skuldhålet, och den miljard regeringen lovat för kommande år
            kommer att slukas av en nödvändig utbyggnad. Innehållet i verksamheten
            kommer med planerade anslag inte att få en krona.
          </note>
          <note>
            Inom de närmaste åren måste 1 800 nya platser fram. Men just
            nu står det still. Det går inte att bygga för pengar man inte
            har. Ett antal väntanstalter har kommit till, men vad finns det
            för innehåll på dessa? Jag har varit på anstalten i Norrköping,
            som numera är en väntanstalt. Det bästa jag såg var paketering
            av rep. Det är väl okej, men utöver detta gör de intagna i princip
            ingenting. De väntar på bättre tider, man kan hoppas.
          </note>
          <note>
            Vad gör då majoriteten i väntan på bättre tider? Jo, man ser
            till att omvandla fängelsestraff till fotboja. Antalet övervakningar
            med fotboja, elektronisk kontroll, ska dubbleras. Men frivården
            får inga extra anslag för att ta hand om detta nya uppdrag. Det
            ska rymmas inom ram, och förhoppningsvis ska allt fungera lika
            bra ändå. Förresten slipper frivården inte heller besparingar.
            Situationen är bisarr.
          </note>
          <note>
            Sista delen av mitt anförande vill jag ägna åt kriminalvårdsanstalten
            Kolmården.
          </note>
          <note>
            Kolmårdenanstalten invigdes i augusti förra året. Redan då var
            jag bekymrad och oroad. Nu visar det sig att denna oro var befogad.
            Vi medborgare fick löftet att enbart personer som hade strafftid
            upp till ett år skulle placeras där definitivt inga sexualbrottslingar
            och inga rattfyllerister. Inga personer med vårdbehov skulle vara
            där. Det skulle bli billigt och avlasta kriminalvården.
          </note>
          <note>
            Redan efter ett halvår ser vi att så inte blev fallet. Personer
            dömda för grova brott har placerats på anstalten. En pedofil blev
            felplacerad, och nu tvingas förskolan Kolmårdstrollen som ligger
            intill anstalten flytta eftersom ingen kan garantera att detta
            inte händer igen. Maxstrafftiden för de intagna har justerats
            upp och ligger nu på två år i stället för ett. Detta är väl ett
            sätt att hitta intagna att placera där, för bara drygt hälften
            av platserna är belagda. Det ger dyra dygnskostnader. De 2 miljoner
            kronor som var avsatta för investeringar har överskridits med
            nära 600 %, delvis som en följd av slöseri i form av dyra Kinneviksmöbler
            och åkmotorgräsklippare. Som jag tidigare sade lyckas man inte
            sysselsätta de intagna ens 30 timmar i veckan.
          </note>
          <note>
            Projekt Kolmården var en önskedröm. Nu har verkligheten kommit
            i fatt oss, och det är dags för en rejäl granskning.
          </note>
          <note>
            Svensk kriminalvård präglas av kaos. Ytterst ansvarig är regeringen
            och majoriteten i denna kammare. Med hänvisning till utredning
            och utvecklingsarbete avslår de alla möjligheter till förändringar
            i närtid. Jag är inte ensam om att vara besviken. Härmed yrkar
            jag bifall till reservation 1 om en ny kriminalvårdspolitik.
          </note>
          <note type="speaker">
            Anf. 98 PETER ALTHIN (kd):
          </note>
          <note>
            Fru talman! Ärade ledamöter, framför allt de närvarande men också
            de frånvarande! Alla åhörare! Jag hade gärna hälsat också justitieministern
            välkommen hit till denna viktiga debatt, men han har väl någonting
            annat för sig som vi inte får reda på i dag.
          </note>
          <note>
            För att inte glömma det yrkar jag bifall till reservation 1 under
            punkt 1. Jag står bakom alla övriga kristdemokratiska reservationer.
          </note>
          <note>
            Kriminalvårdsfrågor är ju rubriken, och visst finns det frågor.
            Men de svar regeringen skulle förväntas ha lämnat finns tyvärr
            inte. Man skulle kunna tala om, vilket har gjorts tidigare härifrån
            talarstolen, en kriminalvård i förfall eller möjligen i fritt
            fall.
          </note>
          <note>
            Den kristdemokratiska ideologin sätter människan i centrum. Detta
            vägleder oss och bygger upp vår syn på rättssamhället. De värderingar
            som finns i samhället avspeglas också i rättssamhället.
          </note>
          <note>
            Målet för kriminalpolitiken är att minska brottsligheten och
            öka tryggheten i samhället. Det är ett väldigt hårt och långsiktigt
            arbete som bland annat innebär att människor ska förändra sitt
            förhållningssätt till livet. För detta krävs personal som är utbildad
            för ändamålet. Det behövs en kvalitetshöjning för personalen på
            anstalterna så att vi över huvud taget kan tala om en kriminalvård
            värd namnet. En sådan har vi inte i dag, och därför måste den
            reformeras.
          </note>
          <note>
            Vi kristdemokrater har en mängd förslag på hur vi ska nå en kriminalvård
            som är värd namnet så att vi slipper uppror, våldshandlingar,
            återfall i brott och så vidare.
          </note>
          <note>
            Bland annat vill vi, som jag tidigare sagt, åtgärda den bristande
            personalvården och förbättra utbildningen inom kriminalvården.
            Vi har en återfallsfrekvens i brottslighet efter avtjänat straff
            som visar att kriminalvården är ineffektiv, för att inte säga
            helt misslyckad. Jag har haft många kontakter med anställda och
            intagna på anstalter som entydigt har pekat på den mycket bekymmersamma
            situation som råder på anstalterna. Det finns en sysslolöshet
            och brist på sysselsättning på anstalterna som är en säkerhetsrisk
            och som jag inte kan förstå varför regeringen inte tar på allvar.
            Påverkandeprogrammen har försämrats, möjligheterna när det gäller
            motivationsavdelningar har försämrats och personalresurser har
            skurits ned, vilket bland annat har lett till långtidssjukskrivningar.
          </note>
          <note>
            Försämringarna visar på en mycket kortsiktig, för att inte säga
            fullständigt misslyckad, kriminalpolitik från regeringen. Jag
            säger inte detta med någon glädje; jag bara konstaterar faktum.
            Detta vill vi ändra på. Det ansvaret vilar tungt på regeringen.
          </note>
          <note>
            Anstalterna är överfyllda. Häktena är överfyllda. Situationen
            är, som beskrevs här tidigare, kaotisk.
          </note>
          <note>
            Förra årets rymningar ledde till en plötslig debatt även bland
            allmänheten när det gällde kriminalvården. Då kom regeringen plötsligt
            med förslag på en säkerhetsanstalt kosta vad det kosta ville.
            Plötsligt fanns pengarna. Detta visar en kortsiktighet som inte
            löser de problem som finns i kriminalvården.
          </note>
          <note>
            Det finns mycket att göra, men vi måste skapa en kriminalvård
            som fungerar. Då räcker det inte att enbart ha rymningssäkra anstalter
            utan en fungerande vård. Då måste man uppvärdera kriminalvårdsyrket.
            Vi måste utbilda personalen på ett rimligt sätt, och man måste
            på något sätt kriminalisera rymningarna så att det går ut signaler
            om att detta inte är godtagbart.
          </note>
          <note>
            Den kriminalvård som Socialdemokraterna har sysslat med har gått
            åt fel håll. Jag tycker faktiskt att regeringen borde erkänna
            detta och säga: Vi har misslyckats, vi vill ta nya tag. Men det
            verkar vara omöjligt att få en regering att erkänna.
          </note>
          <note>
            Vi har satt fokus på vissa punkter. Bland annat vill vi se till
            att vi har drogfria anstalter. Vi vill ha programverksamhet som
            är individanpassad och där de intagna får ta ett större personligt
            ansvar.
          </note>
          <note>
            Jag var i veckan på ett ungdomsfängelse i Peru. Vi kan ha många
            synpunkter på de unga människor som var inlåsta där, men man försökte
            ändå ha någon form av handlingsplan i detta land, och det saknar
            vi alltså i Sverige. Det kändes bekymmersamt att säga att vi inte
            har det bättre i Sverige utan snarare sämre.
          </note>
          <note>
            Vi har många förslag jag behöver inte gå igenom alla för att
            sätta kriminalvården på plats, få den att fungera och fylla sin
            funktion. De finns i våra reservationer.
          </note>
          <note>
            Bland annat kan jag peka på att man kan börja ett försök med
            att bedriva kriminalvård på entreprenad. Det är ett förslag. Man
            kan förbättra situationen för intagna kvinnor, ge dem möjlighet
            att träffa sina barn på ett mer anständigt sätt. Man kan behandla
            sexualbrottslingar på ett sådant sätt att det minskar risken för
            återfall. Man kan behandla män som misshandlar kvinnor på ett
            adekvat sätt så att de inte återfaller i brottslighet. Man kan
            övervaka permissioner på ett sådant sätt som också har framförts
            tidigare. Man kan ersätta lekmannaövervakare på ett sådant sätt
            att man också höjer statusen för den viktiga uppgift de har, etcetera,
            etcetera.
          </note>
          <note>
            Jag skulle kunna ägna väldigt mycket mer tid åt detta, men det
            blir mycket uppräkningar av vad alliansens representanter har
            sagt. En reformerad kriminalvård är nödvändig. Det är slutsatsen.
            Då räcker det inte med de förslag som regeringen kommer med utredningar
            och utredningar. För att det ska bli verklighet behövs det en
            ny och annan regering. Vi kristdemokrater och alliansen ser fram
            emot valet 2006 då vi får möjlighet att sätta i sjön de idéer
            vi har för att förbättra och reformera kriminalvården på ett sätt
            som jag har antytt genom detta anförande.
          </note>
          <note type="speaker">
            Anf. 99 ALICE ÅSTRÖM (v):
          </note>
          <note>
            Fru talman! Jag ska börja med att yrka bifall till reservation
            10 så att jag inte glömmer det under anförandet.
          </note>
          <note>
            Fru talman! Vi har en kriminalvård i kris. Kriminalvården är
            i kris. Vi har aldrig haft så många intagna på våra anstalter
            som vi har i dag. Vi har aldrig haft en kriminalvård som har kostat
            så mycket som i dag. Jag tycker att det är oerhört viktigt att
            lyfta fram den frågan utifrån perspektivet att majoriteten har
            satsat resurser på kriminalvården. Det är ett område som kanske
            har fått mer pengar än andra. Men det har inte varit några satsningar
            som har inneburit att man har kunnat utveckla verksamheten eller
            att man har fått en bra ekonomi. Det har varit satsningar som
            hela tiden har ätits upp av att antalet intagna ökar. Kriminalvården
            har aldrig kostat så mycket som i dag.
          </note>
          <note>
            Vi har heller aldrig haft så många missbrukare på våra anstalter
            som vi har i dag. Över 60 % av männen på våra anstalter hade ett
            dokumenterat missbruk vid den tidpunkt då de blev intagna på anstalt.
            Hos kvinnorna är siffran så hög som 75 %. Men vi vet också att
            det bakom de här siffrorna antagligen döljer sig några procent
            till där det inte finns ett dokumenterat missbruk men där missbruket
            existerar.
          </note>
          <note>
            Vi har fler och fler långtidsdömda på våra anstalter i dag. Vi
            har fler och fler livstidsdömda på våra anstalter i dag. Vi har
            en verksamhet inom kriminalvården som inte har klarat av den stora
            ökningen av antalet interner som det har varit. Då ska ni veta
            att för bara två år sedan stod vi här och pratade om att vi hade
            all time high på våra anstalter. Då hade vi nått över 5 000 intagna.
            I dag har vi ungefär 7 000 intagna på våra anstalter. Det är egentligen
            en ökning med 2 000 personer under två år. Vilken verksamhet har
            över huvud taget möjlighet att växa så explosionsartat som kriminalvården
            har gjort? Det är ett stort bekymmer, och det är en kriminalvård
            i kris.
          </note>
          <note>
            Vad är det då som har hänt? Jag tror att det är viktigt att man
            också har ett större perspektiv på frågan. Vad är det som har
            hänt som gör att vi helt plötsligt i Sverige får en enorm explosion
            av antalet intagna på anstalt? Vi har en av de största ökningarna
            av antalet intagna på anstalt i hela Europa i dag. Det växer snabbast
            i Sverige. Vad är det som har hänt i Sverige? Har vi fått en sådan
            explosionsartat ökad kriminalitet? Har det hänt något drastiskt
            i Sverige som har förändrat den här bilden?
          </note>
          <note>
            Nej, det finns inga siffror och ingen statistik som visar en
            sådan dramatisk ökning av kriminaliteten att det egentligen skulle
            vara befogat. Det som har hänt är att vi har fått längre och längre
            straff. Vi har fått en effektivare polis, som väldigt många efterfrågat
            i den här kammaren under många år. Och det är väl svårt att säga
            att man inte vill att polisen ska vara effektiv. Men vi ser också
            ett resultat av att det övriga rättsväsendet faktiskt har utvecklats
            och blivit mer effektivt.
          </note>
          <note>
            Men det finns också annat som ligger bakom att vi i dag har så
            väldigt många som hamnar på anstalt. Jag tror att vi faktiskt
            ska tänka tillbaka till början av 90-talet, de stora krisåren.
            Vi ska tänka på de stora besparingar som gjordes under 90-talet
            när man drog ned på alla resurser inom skolan som riktade sig
            till barn som hade särskilda behov. Vi hade en skolhälsovård som
            helt enkelt nästan raderades ut, där skolpsykologer knappt fanns
            i skolvärlden längre. Vi hade en period då fritidsverksamheten
            och fritidsgårdarna i stort sett raderades ut, framför allt i
            storstadsområdena, där man drabbades ännu värre.
          </note>
          <note>
            Vi såg också ett 90-tal då kommunerna hade dålig ekonomi. Helt
            plötsligt blev satsningar på missbrukarvård och på att kanske
            möta behov med institutionsvård egentligen bara satsningar på
            öppenvård som inte gav några resultat. Jag tror att det är viktigt
            att också se att det som händer i dag kanske är det som såddes
            under 90-talets krisår.
          </note>
          <note>
            För Vänsterpartiets del är det ganska viktigt att se vad det
            är vi nu ska möta. Är det verkligen realistiskt att vi ska fortsätta
            att öka fångpopulationen på det sätt som vi gör? Är det verkligen
            rimligt att vi ska fortsätta bygga ut fler och fler anstalter
            och ha fler inom kriminalvården?
          </note>
          <note>
            Visst behövs det pengar till kriminalvården. Visst behövs det
            akuta insatser. Det kommer att behövas pengar redan nu i vår om
            man över huvud taget ska klara löneutbetalningar och den situation
            som man har.
          </note>
          <note>
            Därför är det oerhört viktigt att den utredning som har suttit
            sedan oktober 2002, tror jag, och har tittat över hela kriminalvården
            påföljdssystemen, hur regelverket ska vara, hur vi egentligen
            ska arbeta på anstalterna faktiskt ska presentera sitt förslag
            i slutet av våren. Så är det sagt i alla fall.
          </note>
          <note>
            Det är oerhört viktigt att alla partier har suttit med och har
            jobbat med dessa frågor under åren och tar förslagen på allvar.
            Jag är helt övertygad om att vi behöver en helt ny kriminalpolitik.
            Vi behöver en utveckling när det gäller påföljderna för unga.
            Vi behöver en utveckling av alternativa påföljder. Vi måste få
            andra insatser på våra anstalter. Vi måste öppna upp för att människor
            som ändå hamnar på anstalter får en helt annan möjlighet till
            studier, till vård och behandling, till § 34-placering. Det finns
            en mängd frågor som verkligen behöver besvaras. För Vänsterpartiet
            är det här viktigt. Vi vill inte fortsätta att bygga ut anstalter
            och låsa in människor. Vi vill satsa på att få människor tillbaka.
            Då måste det finnas fler alternativ.
          </note>
          <note>
            Jag kan tänka mig att många av de borgerliga som sitter här och
            lyssnar tänker: Om hon är så kritisk, varför har Vänsterpartiet
            inte stött våra reservationer? Varför var ni i Vänsterpartiet
            inte glada och lyckliga när vi borgerliga sade att vi nog kan
            stödja era förslag? De låter bra och rimliga. Då vill jag poängtera
            att det här inte är en budgetdebatt. Många förslag verkar bra,
            men då måste man också titta på den underliggande politiken. Det
            går inte att se på enbart vissa förslag. I flera av de borgerliga
            partierna handlar det om hårdare straff, längre straff, inskränkningar
            av permissioner, hårdare kontroll. Det finns reservationer om
            att ha elektronisk boja även vid permission, trots att endast
            0,1 % av alla permissioner missbrukas. Ändå ska fotboja användas.
            Det är en oerhört repressiv politik, som snarare skulle öka antalet
            individer på våra anstalter.
          </note>
          <note>
            Om man inte tar med denna helhetsbild är det lätt att säga att
            en del förslag är bra och vi kan gå ihop om dem. Men det är också
            ohederligt. Men sett till de borgerligas förslag de har lagt mer
            pengar på kriminalvården och även om det här inte är en budgetdebatt,
            är det ändå ohederligt eftersom flera partier skulle ha jätteproblem
            om de dessutom skulle finansiera det ökade antalet intagna som
            skulle bli resultatet av politiken. Ni räknar väl ändå med att
            få igenom hela er politik och inte bara vissa delar? Man måste
            väl ändå se till helheten? Då räcker inte era pengar i budgeten
            till att förbättra ett enda dugg inom kriminalvården, snarare
            förvärras situationen. Därför är det självklart för Vänsterpartiet
            att inte ingå oheliga allianser om någonting som skulle se bra
            ut på papper. Man måste ta ställning till hela det politiska förslaget.
          </note>
          <note>
            Fru talman! Jag vill lyfta upp vår reservation 10, som handlar
            om fotboja vid permission. De borgerliga partierna har också en
            reservation. För Vänsterpartiet handlar det här om de utvisningsdömda
            som i dag inte har möjlighet till permission. De får inga permissioner.
            De kan sitta på långa straff innan de ska utvisas. De kan ha barn
            och familj i Sverige. Men de får inte permissioner eftersom de
            är utvisningsdömda. Under alla år de sitter här har de ingen möjlighet
            att ha normala relationer med sina barn, att möta dem i en annan
            miljö och få leva något av ett familjeliv och utöva ett föräldraskap.
            För den gruppen tycker vi att det vore viktigt att faktiskt kunna
            använda sig av elektronisk fotboja och ge dem möjlighet till permissioner.
          </note>
          <note>
            Till skillnad från Folkpartiet, som nu anser att fler ska bli
            utvisningsdömda om de inte är svenska medborgare, ser vi att det
            finns olika kategorier av utvisningsdömda. Det finns olika människor
            med olika anknytning till Sverige. Det finns barn som har föräldrar
            som döms för brott även om de inte är svenska medborgare. Men
            även om man inte är svensk medborgare är man förälder och ska
            ändå ha rätt som förälder att få lära känna och umgås med sina
            barn.
          </note>
          <note>
            Fru talman! Jag vill ta upp frågan om överföring av utvisningsdömda,
            som Jeppe Johnsson hade uppe. Frågan om utvisningsdömda är inte
            lätt. Det finns inget som är svart eller vitt. Det tyckte jag
            beskrevs bra i betänkandet å ena sidan och å andra sidan. Det
            finns två olika kategorier utvisningsdömda. Det är de som definitivt
            inte har någon anknytning alls till Sverige. De kommer hit, begår
            brott, har inte bott och levt här. Sedan finns det de som har
            lång anknytning till Sverige som ändå har begått brott. Det finns
            de två kategorierna. Jag tror inte heller att det är så lätt att
            göra en generell bedömning för alla. Saker är aldrig svart eller
            vitt.
          </note>
          <note>
            Fru talman! Jag vill återigen yrka bifall till reservation 10.
          </note>
          <note type="speaker">
            Anf. 100 PETER ALTHIN (kd) replik:
          </note>
          <note>
            Fru talman! Om det till äventyrs finns medborgare som har lyssnat
            på Vänsterns representant Alice Åström måste de ha blivit totalt
            förvirrade. Först hörde de representanter för alliansen som konstaterar
            att kriminalvården är i kris. Det finns ett antal förslag på hur
            man i alla fall ska försöka få ordning på detta. Sedan kommer
            Alice Åström och bekräftar att kriminalvården är i kris och har
            ett enda förslag om hur detta ska lösas. Det ligger i periferin
            när det gäller övervakning i samband med permissioner för ett
            fåtal personer. I övrigt har hon inte ett enda förslag om denna
            kriminalvård i kris. Jag blir ibland så trött på politik när jag
            hör att man inte kan ha en sakpolitisk diskussion över block-
            och partigränser om man är överens om målsättningen för den politik
            man vill föra.
          </note>
          <note>
            Jag har många synpunkter på Vänstern i olika sammanhang. Men
            om vi är överens i vissa sakpolitiska frågor gör det inte mig
            ont att stå på samma sida, eller locka över Vänstern på min sida.
            Jag tycker att Alice Åström pratar med dubbla tungor. Du håller
            med oss i alliansen, men du vill inte ställa upp av den enkla
            anledningen att du inte vill hamna i vårt sällskap. Då avstår
            du hellre från att få en förändring i den politik som du själv
            beskriver befinner sig i kris. Hur kan du inta en sådan position?
          </note>
          <note type="speaker">
            Anf. 101 ALICE ÅSTRÖM (v) replik:
          </note>
          <note>
            Fru talman! Det är inga problem alls. Tittar man på Vänsterns
            förslag och det särskilda yttrandet när det gäller innehållet
            ser man sakfrågan. Jag sade att den utredning som kommer att presentera
            sitt övergripande förslag nu sitter. För mig är det inga problem
            att säga detta.
          </note>
          <note>
            Jag har också förslag, och Vänsterpartiet har under flera år
            haft förslag. Vi vill införa halvtidsfrigivning. Vi vill ha ökad
            användning av fotboja. Vi vill öppna upp för möjligheter till
            mer vård och behandling. Men de borgerliga partierna ställer sig
            inte bakom dessa förslag. Däremot är det lätt att säga att behandlingarna
            inne på anstalterna ska öka. Ja, det kan vi alla säga, men någonstans
            måste man vara politiskt hederlig och ärlig och tala om hur det
            ska finansieras.
          </note>
          <note>
            För oss i Vänsterpartiet handlar det om en förändring i kriminalvården.
            Vi måste minska inflödet. Vi är beredda att ta till halvtidsfrigivning.
            Vi är beredda att diskutera strafftider. Vi har lagt fram konkreta
            förslag. Men vi har inte fått något som helst gehör för dem. Varje
            medborgare som lyssnar på detta inser att det här att vara politiskt
            hederlig inte är att lägga fram förslag på fina saker som man
            vill göra, komma överens med borgerligheten om detta, men inte
            ha möjlighet att finansiera och genomföra dem. Med denna ökning
            på 2 000 intagna på två år finns det ingen möjlighet att nu fatta
            beslut om detta om man inte använder sig av åtgärder som faktiskt
            minskar inflödet och får färre människor på anstalt i dag.
          </note>
          <note type="speaker">
            Anf. 102 PETER ALTHIN (kd) replik:
          </note>
          <note>
            Fru talman! Alice Åström sade i sitt anförande att det behövs
            en ny kriminalvårdspolitik. Titta på reservation 1 under punkt
            1, som har rubriken En ny kriminalvårdspolitik ! Vi vill alltså
            samma sak. Då är det väl inte hederligt att inte ställa upp på
            en ny kriminalvårdspolitik.
          </note>
          <note>
            Inflödet vill jag också stoppa. Men det gör man genom förebyggande
            åtgärder, som är en annan diskussion, där vi ibland kanske också
            finner likadana idéer från Kristdemokraterna och Vänstern. Men
            vi måste se till att de som redan finns där inte återfaller i
            brott. Man måste ta hand om dem på ett konstruktivt sätt. Vi har
            förslag.
          </note>
          <note>
            Kom igen nu och förklara för dem som tittar på det här varför
            Vänstern inte vill ställa upp på en ny kriminalvårdspolitik i
            enlighet med den som vi har fört fram, i stället för att bara
            snacka om det här och egentligen inte vilja det.
          </note>
          <note type="speaker">
            Anf. 103 ALICE ÅSTRÖM (v) replik:
          </note>
          <note>
            Fru talman! Peter Althin har uppenbarligen svårt att lyssna på
            vad jag säger. För mig är det inte en ny kriminalvårdspolitik
            att införa livstidsstraff för långtidsdömda. För mig är det inte
            kriminalpolitik att säga att tredje gången man begår ett grovt
            brott ska man hamna i maximistraffet på straffskalan. För mig
            är det inte en ny kriminalpolitik att införa till exempel registerutdrag
            för dem som ska jobba inom hemtjänsten och så vidare. Vad är det
            vi ska rehabilitera människor tillbaka till ute i samhället?
          </note>
          <note>
            Om jag tittar på den borgerliga alliansens samlade förslag, men
            också de förslag som olika partier har, är det en ny kriminalpolitik
            som jag inte kan stå bakom. Jag är hederlig nog att inte gå ihop
            med andra när det gäller att plocka russinen ur kakan och säga
            att den lilla biten tycker jag nog är fin så den tar jag. Jag
            är hederlig nog att stå för en helhetspolitik. Den helhetspolitik
            som jag får ihop när jag tittar på alliansens partier och de olika
            förslagen är en ny kriminalpolitik som Vänstern inte alls kan
            tänka sig att stödja.
          </note>
          <note type="speaker">
            Anf. 104 JEPPE JOHNSSON (m) replik:
          </note>
          <note>
            Fru talman! Det här var behändigt det är bara att fortsätta där
            Althin och Åström slutade.
          </note>
          <note>
            Alice Åström är inte beredd att plocka några russin ur kakan.
            Jag har då fått en förklaring till att ni inte ens stöder era
            partimotioner. Vi hade inte tänkt stödja hela. Så mycket russin
            fanns det inte där. Men det fanns ett litet russin som vi tyckte
            var viktigt.
          </note>
          <note>
            Nu har ni gjort upp med Socialdemokraterna i stället, så jag
            utgår från att de har tagit hela ert förslag. Det är tydligen
            så ni vill ha det.
          </note>
          <note>
            Sedan frågar Alice Åström om det är realistiskt att öka fängelsepopulationen.
            Nej, det är det naturligtvis inte. Men det är för tiden fram till
            den dag de förebyggande åtgärderna får resultat som vi först måste
            lösa detta.
          </note>
          <note>
            Alice har sagt att hon vill ha halvtidsfrigivning. Jag skulle
            vilja fråga: Hur mycket fotboja vill Alice ha i framtiden? Hon
            vill ju öka användningen av fotboja också. Vilka grupper gäller
            det och vilka tider?
          </note>
          <note type="speaker">
            Anf. 105 ALICE ÅSTRÖM (v) replik:
          </note>
          <note>
            Fru talman! Den sista frågan var hur mycket jag är beredd att
            öka användningen av den elektroniska fotbojan. Ja, vi har precis
            infört att man ska använda den upp till sex månader. När det gäller
            den kategorin är jag i dag inte beredd att säga att vi just nu
            ska gå vidare, utan jag tror att det är väldigt viktigt att man
            också följer upp och ser vilket resultat det här ger.
          </note>
          <note>
            Sedan är jag mer beredd att använda elektronisk fotboja i slutdelen
            av straffet, när det gäller långtidsdömdas möjlighet att under
            en större del av fängelsestraffet använda fotboja. Jag hoppas
            att den nya kommittén vågar diskutera de här sakerna. Jag är beredd
            att diskutera möjligheterna för långtidsdömda att studera utanför,
            om de bedöms kunna göra det under en längre del av straffet på
            dagtid med elektronisk fotboja. Jag tror att man måste titta över
            fler av de möjligheterna, och jag är övertygad om att de inte
            är uttömda än.
          </note>
          <note>
            Sedan till frågan om att plocka russinen ur kakan. Det är just
            det som är problemet. Moderaterna var beredda att stödja vissa
            små saker i Vänsterpartiets motion men inte hela. Det är just
            det att man måste ha en helhetspolitik som hänger ihop. Det handlar
            inte om att vi har gjort upp med Socialdemokraterna och att de
            har köpt hela vår politik, även om jag är helt övertygad om att
            jag skulle ha lättare att göra det med Socialdemokraterna än med
            Moderaterna.
          </note>
          <note>
            Det handlar också i det särskilda yttrandet om att Kriminalvårdskommittén
            i vår kommer att avlämna sitt betänkande, som ska ut på remiss
            och behandlas. Det har suttit människor från alla politiska partier
            och arbetat med den här frågan i över två år. Då är det också
            rimligt att man väntar, avvaktar och följer upp det. Vänsterpartiets
            förhoppning är att det ska komma mycket bra ur den och att vi
            verkligen kan genomföra en förändring.
          </note>
          <note type="speaker">
            Anf. 106 JEPPE JOHNSSON (m) replik:
          </note>
          <note>
            Fru talman! Jag förstår att det är lättare att göra det med Socialdemokraterna.
            Men hur lång tid i slutet skulle Alice då kunna tänka sig för
            så grova brottslingar? Det kan man fundera på.
          </note>
          <note>
            En annan sak är att ni har en reservation, och det är nr 10.
            Ingen var beredd att stödja er där, och ni fick inte igenom det
            med Socialdemokraterna heller. Det är väl en Gudi behaglig tanke
            att de människor som inte kan få permissioner ska kunna få permissioner.
            Det är gärningsmannaperspektiv och humant på alla sätt och vis.
          </note>
          <note>
            Det finns också en annan reservation, nr 9, som har samma tema.
            Den handlar om den som bryter mot besöksförbud och hotar och stör
            en utsatt kvinna. Vi kan inte bura in alla dessa för tid och evighet
            det vill inte ens vi moderater. Och ni vill definitivt inte höja
            straffet för brott mot besöksförbudet. När de är ute skulle de
            kunna ha en GPS på sig, så att kvinnan i alla fall kunde vara
            någorlunda säker. Dessutom skulle man kunna konstatera när vederbörande
            bryter mot förbudet.
          </note>
          <note>
            Men när det är ett brottsofferperspektiv är Vänstern inte beredd
            att ta till så här drastiska åtgärder. De har inte en tanke på
            att det skulle kunna vara obehagligt när man har det på fiskare.
            Varför, Alice Åström, kan ni inte tänka er att stödja reservation
            9, som har ett brottsofferperspektiv?
          </note>
          <note type="speaker">
            Anf. 107 ALICE ÅSTRÖM (v) replik:
          </note>
          <note>
            Fru talman! Reservation 9 handlar inte enbart om besöksförbud,
            utan den handlar om övervakning i samband med permissioner. Precis
            som jag sade i mitt anförande låter det som att det är väldigt
            vanligt att permissioner missbrukas, men det är knappt 1 % av
            alla permissioner som missköts. Det här är att ta till en åtgärd
            som inte är rimlig och där man ökar repressiviteten mot dagens
            system.
          </note>
          <note>
            När det gäller besöksförbudet och fotbojan är det kanske dags.
            Jag ska ärligt erkänna att jag inte direkt sysslar med de här
            frågorna till vardags, och det är möjligt att den tekniska utvecklingen
            är sådan att det här går att genomföra just nu. Jag tror att det
            mycket väl kan vara värt att fundera på om det här är möjligt
            att genomföra. Någonting behöver göras.
          </note>
          <note>
            Det som är min oro lite grann när det gäller fotboja och besöksförbud
            är att man skapar en falsk trygghet. Om man inför det här måste
            det finnas ett system där polisen har resurser inkopplade, så
            att de verkligen rycker ut. Annars kan man skapa en farligare
            situation för kvinnan än den som hon i dag lever i, om hon kommer
            att leva i något slags trygghet som inte är verklig.
          </note>
          <note>
            Jag är för min egen del beredd att se till att vi nu diskuterar
            det här i Vänsterpartiet också. Om den tekniska utvecklingen är
            sådan att det här är möjligt, om man kan få en situation inom
            polisen där de är beredda att ta ett ansvar om det här införs,
            tror jag att det kanske är dags att införa det.
          </note>
          <note type="speaker">
            Anf. 108 JOHAN LINANDER (c):
          </note>
          <note>
            Fru talman! Det behövs en ny kriminalvårdspolitik i Sverige.
            Det räcker inte med att ändra detaljer i kriminalvården som den
            ser ut i dag. Regeringen har under de senaste tio åren successivt
            förstört den kriminalvård som en gång internationellt sett var
            ganska framgångsrik. Nu krävs det nya grepp.
          </note>
          <note>
            Jag tänker på rymningar från Kumlabunkern och isoleringen på
            Hall, överbeläggningar som leder till upplopp, narkotika i stora
            mängder och hundramiljonerkronorssatsningen mot narkotika på anstalterna
            som inte har gett något som helst resultat på grund av överbeläggningarna,
            ekonomi i fritt fall, anställda som åtalas för medhjälp till rymning,
            missnöjd personal, dåligt ledarskap, sparkad generaldirektör listan
            kan göras mycket lång på regeringens misslyckanden. Kriminalvården
            saknar 500 miljoner kronor och 1 800 anstaltsplatser.
          </note>
          <note>
            Justitieministern, som ju som vanligt inte är här, borde hänga
            på en skör tråd. Men så är det inte i Sverige; här krävs det inget
            ansvarstagande av ministrarna.
          </note>
          <note>
            Kriminalvården har fått en ny generaldirektör, och jag har god
            förhoppning om ett bättre ledarskap och en bättre styrning av
            verksamheten. Men det behövs också en ny politik, nya idéer för
            kriminalvården, och för detta krävs det en ny regering 2006.
          </note>
          <note>
            Fru talman! Att vara kriminalvårdare för landets tyngsta brottslingar
            kan inte vara ett tillfälligt jobb som man klarar utan utbildning.
            Menar vi allvar med att de intagna ska vara mindre brottsbenägna
            när de kommer ut än när de kom in måste vi satsa på personalen.
          </note>
          <note>
            I Norge går de nu från en tvåårig kriminalvårdsutbildning till
            en treårig. I Sverige kan man få börja jobba på en kriminalvårdsanstalt
            helt utan utbildning. Resultatet har vi sett. Det är fler rymningar
            från de tyngsta anstalterna där personal aktivt har hjälpt till
            eller underlättat flykten. Visst finns det de som har gjort det
            för pengar, men jag tror också att det finns de som helt enkelt
            har gjort det för att de blivit manipulerade av dessa de allra
            tyngst kriminella.
          </note>
          <note>
            Nästa fråga är om det är lämpligt att personalen ska ha en vaktande
            och bestraffande roll samtidigt som de har en vårdande och rehabiliterande
            roll.
          </note>
          <note>
            Från Centerpartiets sida vill vi gärna att personal som ska arbeta
            med vård, rehabilitering, utbildning, arbetsträning, städning,
            mat och så vidare ska komma från privata företag medan myndighetsutövningen
            fortfarande ska skötas av staten och statligt anställda. På detta
            sätt fördelar vi också de vårdande och vaktande rollerna på olika
            personer.
          </note>
          <note>
            Efter flera rymningar från landets säkraste anstalter uttryckte
            justitieminister Thomas Bodström inför hela justitieutskottet
            och de högsta cheferna inom kriminalvården att säkerhet inte är
            en kostnadsfråga.
          </note>
          <note>
            Kriminalvården ökade sitt säkerhetsarbete, men inte fick de några
            nya pengar. För justitieministern var säkerheten ingen kostnadsfråga,
            under förutsättning att man tog pengarna ur den befintliga budgeten.
            Visst har det kommit pengar i tilläggsbudget och i budgetar, men
            det är ju pengar som redan är använda. De täcker befintliga hål
            och kan alltså inte användas för några satsningar.
          </note>
          <note>
            Den 11 november förra året tog jag upp besparingarna på kriminalvårdsanstalterna
            med justitieministern under riksdagens frågestund. Då hade vårdare
            på Hall sjukskrivit sig i protest mot planerade uppsägningar av
            40 vårdare och minskad vidareutbildning.
          </note>
          <note>
            Jag fick då svaret av justitieministern att Kriminalvårdsstyrelsen
            sett över personalsituationen och sett att personalen inte är
            jämnt fördelad på våra anstalter. Thomas Bodström försvarade alltså
            neddragningen på Hall med att andra anstalter hade mindre resurser,
            och det var därför rättvist att flytta resurserna dit.
          </note>
          <note>
            Nu vet vi att antingen ljög justitieministern eller så hade han
            inte kunskap om det han pratade om. Det handlar ju inte om att
            flytta resurser från en anstalt till en annan. Det handlar helt
            och hållet om besparingar. Förhandlingarna med de fackliga organisationerna
            är inte riktigt klara ännu, men klart är att Hall blir av med
            25 tjänster. Ni har tidigare hört Jeppe Johnssons uppräkning av
            hur många anställda som ska sägas upp på en rad anstalter. Totalt
            slutar det väl på ungefär 250 uppsägningar. Det är nedskärningar
            av personal på anstalt efter anstalt och inte förs resurserna
            över till någon annan anstalt.
          </note>
          <note>
            Det handlar helt och hållet om besparingar. Generaldirektör Lars
            Nylén sade i en intervju ni har hört det tidigare: Hade det varit
            ett företag hade jag begärt det i konkurs. Detta är regeringen
            till fullo ansvarig för, och ytterst har justitieminister Thomas
            Bodström ansvaret.
          </note>
          <note>
            Fru talman! Vi behöver inte bara mer resurser och bättre kriminalvårdsutbildning.
            Vi behöver också en ny syn på anstaltsuppdelningen. På många anstalter
            sitter svårt psykiskt sjuka människor som ändå inte har dömts
            till rättspsykiatrisk vård. De är svåra att hantera, och de gör
            livet jobbigare även för andra intagna. Från Centerpartiets sida
            vill vi ha fler specialavdelningar, specialavdelningar för psykiskt
            sjuka där de kan vistas i mindre grupper med bättre utbildad personal
            men också andra slags specialavdelningar.
          </note>
          <note>
            Inne på anstalten behövs det både mer bestraffning och mer belöning.
            Det ska göra ordentlig skillnad om man sköter eller missköter
            sig. Belöningssystemet ska kunna ge större daglig ersättning,
            ökat personligt ansvar, möjlighet till permission, friare platser,
            fler egna tillhörigheter och så vidare. På samma sätt ska förmånerna
            minskas eller tas bort om den intagne missköter sig.
          </note>
          <note>
            Även om detta belöningssystem är viktigt behövs det ytterligare
            åtgärder för att öka motivationen, och vi i Centerpartiet tror
            att tiden är viktig att kunna påverka. I dag är det i princip
            villkorlig frigivning efter två tredjedelar av tiden för alla
            intagna oavsett hur de har skött sig. Vi menar i stället att tiden
            mellan två tredjedelar och den fulla tiden ska användas aktivt
            som belöning och bestraffning.
          </note>
          <note>
            Den som misskött sig, försökt rymma eller till och med lyckats
            rymma eller riskerar att återfalla i brott ska inte få villkorlig
            frigivning efter två tredjedelar av tiden. Han ska sitta av hela
            den utdömda tiden.
          </note>
          <note>
            Alice Åström talade tidigare om hederlighet, och jag ska vara
            ärlig och tydlig. De som inte vill återanpassa sig och de som
            missköter sig på anstalten kommer att få det jobbigare och sitta
            av längre tid med Centerpartiets politik. Men de som vill komma
            tillbaka till ett laglydigt liv, de som sköter sig inne på anstalterna,
            ska också få en ordentlig möjlighet till detta. Det är Centerpartiets
            hederliga politik.
          </note>
          <note>
            Från Centerpartiets sida har vi också föreslagit att domstolen
            i domen ska kunna ge en möjlighet till halvtidsfrigivning i vissa
            fall. Det finns åtalade som redan vid rättegången har fått ordning
            på sitt liv eller där det över huvud taget inte finns någon risk
            för återfall i brott. Vi menar då att domstolen ska kunna döma
            ut möjligheten till halvtidsfrigivning, under förutsättning att
            personen sedan sköter sig perfekt på anstalten.
          </note>
          <note>
            Vi kan också tänka oss att de som för första gången döms till
            fängelse, under förutsättning att de inte har en kriminell karriär
            bakom sig som har gett fängelse, får en möjlighet till halvtidsfrigivning.
            Domstolen ska döma ut det. Vi tror att det skulle kunna höja motivationen
            för rehabilitering och studier och viljan att komma tillbaka till
            ett laglydigt liv innan den kriminella banan blivit för lång.
          </note>
          <note>
            Fru talman! En mycket viktig fråga för svensk kriminalvård är
            i hur stor utsträckning utländska medborgare som begått brott
            i Sverige kan överföras till att avtjäna straffet i sitt eget
            hemland.
          </note>
          <note>
            En stor del av överbeläggningen på svenska fängelser skulle kunna
            lösas om de som sitter där som inte är svenska medborgare skulle
            kunna överföras för att avtjäna straffet i sitt eget hemland.
            Inom detta område krävs det ett samarbete inom EU och även avtal
            mellan EU och till exempel Ryssland.
          </note>
          <note>
            Min talartid går snabbt, och jag vill härmed yrka bifall till
            reservation 11 under punkt 9 angående överförande av verkställighet
            av fängelsestraff. Centerpartiet står bakom totalt 11 reservationer
            i detta betänkande, men jag väljer alltså att yrka bifall enbart
            just till reservation 11.
          </note>
          <note type="speaker">
            Anf. 109 ALICE ÅSTRÖM (v) replik:
          </note>
          <note>
            Fru talman! Jag ska inte direkt gå i polemik med Johan Linander
            och hans anförande, men jag vill ändå lyfta upp ett par frågor
            som jag tycker att det är viktigt att resonera kring.
          </note>
          <note>
            Johan Linander lyfte upp också de psykiskt sjuka och behovet
            av specialavdelningar för att kunna möta de behoven, och det tror
            jag är en väldigt viktig fråga.
          </note>
          <note>
            Jag tycker att man ibland kan diskutera om de skulle ha dömts
            till fängelse eller om de borde ha funnits inom psykiatrin från
            början. Men det är kanske en annan diskussion. Vi vet ju att vi
            har väldigt många av dem på våra anstalter. Vi vet också av undersökningar
            att väldigt många av de intagna har diagnoser som adhd där man
            har funktionsstörningar. Om man har den bilden med sig och kopplar
            den till frågan om mer bestraffning eller mer belöning, där man
            lägger mer på den egna individen med skötsamhet, vad man ska klara
            och så vidare, ser då inte Johan Linander en problematik?
          </note>
          <note>
            Jag tycker givetvis att det ska påverka hur man sköter sig eller
            om man inte sköter sig, men det kommer att vara svårt att hitta
            ett regelverk som kan möta de här personernas behov. Vi kan se
            att man inom socialtjänsten i dag när det gäller möjligheterna
            att få en egen bostad ställer oerhört höga krav på personerna.
            De klarar inte av att leva upp till alla de kraven. De kan inte
            få ett eget boende. På så sätt säger man att de får skylla sig
            lite själva om de är hemlösa om de inte sköter sig fast de inte
            har möjlighet. Finns den här problematiken med? Johan Linander
            lyfter nu upp de många som är psykiskt sjuka och hur de ska klara
            av ett sådant här system.
          </note>
          <note type="speaker">
            Anf. 110 JOHAN LINANDER (c) replik:
          </note>
          <note>
            Herr talman! Från Centerpartiets sida menar vi att alla som kan
            ta ansvar för sina handlingar också ska dömas till fängelse. Vi
            vill luckra upp att det döms till rättspsykiatrisk vård eller
            fängelse, eftersom gränsen är mycket svår att avgöra. Vi vet också
            att det finns en utredning, men vi väntar på propositionen från
            regeringen och har väntat länge.
          </note>
          <note>
            Specialavdelningarna för psykiskt sjuka måste säkert ha vissa
            specialregler för hur det ska fungera där, men tanken är att även
            de personerna ska kunna komma ut i samhället en dag. Då kan man
            inte låta dem leva i en totalt skyddad verkstad inne på anstalten
            för att sedan släppa ut dem i verkligheten i det fria livet. Då
            blir det problem. Det måste givetvis vara en anpassning under
            anstaltstiden även om det är en psykiatrisk specialavdelning.
          </note>
          <note>
            Alice Åström sade att det ska påverka om man sköter sig eller
            missköter sig på anstalten. Men tycker Alice Åström att dagens
            system med två veckors tillägg på tiden är en tillräckligt ingående
            bestraffning om man har rymt, försökt rymma eller slagit sönder
            hela avdelningen? Är det inte lite väl enkelt att bara komma undan
            med att få påslag med två veckor, inte på den totala tiden utan
            på två tredjedelar av tiden?
          </note>
          <note type="speaker">
            Anf. 111 ALICE ÅSTRÖM (v) replik:
          </note>
          <note>
            Herr talman! Jag ska börja med den sista frågan. Jag tycker att
            det är ganska svårt att bedöma om två veckor är det rätta när
            det gäller den eller den händelsen. Den påbackningen är ju också
            bara en av de åtgärder som man drabbas av. Väldigt många av dem
            som rymmer eller försöker rymma får heller inga permissioner,
            kanske under en överskådlig tid eller de kanske inte får det under
            resten av straffet för att de betraktas som rymningsbenägna. Det
            vidtas en mängd åtgärder inom systemet, förutom de här två veckorna,
            som verkligen påverkar ens möjlighet. Om man har en farlighetsbedömning
            på sig och gör någonting i den här stilen betyder det att den
            farlighetsbedömningen som innebär att man inte får permissioner
            eller inte kan börja studera det man vill kommer att ligga kvar
            under en mycket längre tid av straffet. Så det är lite enkelt
            att säga att det bara är de här två veckorna.
          </note>
          <note>
            Det är också en fråga som kommittén tittar på. Jag hoppas att
            man har ett lite mer sammanvägt system där man tittar på alla
            de här faktorerna. Jag tycker att det är viktigt att man gör det.
          </note>
          <note>
            Jag vill ändå återgå till frågan om vilka krav man ska ställa
            på vad skötsamhet och misskötsamhet är. Om man ska kunna släppas
            ut efter två tredjedelar av straffet man kanske till och med kan
            tänka sig halvtid eller hela straffet så kan det ju handla om
            oerhört långa tider. Vi vet att barn med bokstavskombinationer
            i dag har väldigt svårt att anpassa sig i vanliga klassrumsmiljöer,
            i stora miljöer. Man måste specialanpassa. Det är inte för att
            de inte vill sköta sig. Det är för att de inte förmår göra det
            i en sådan miljö. Fängelsemiljön är ju inte den lättaste miljön
            av alla. Så hur ska man klara av att ha ett rättssäkert system
            som inte straffar de här grupperna som inte har en förmåga att
            klara av kraven? Det är min stora oro i den här debatten. Jag
            hoppas att det är flera som tar med den aspekten och tänker på
            den. Annars riskerar vi att straffa människor som vi definitivt
            inte bör straffa på det sättet.
          </note>
          <note type="speaker">
            Anf. 112 JOHAN LINANDER (c) replik:
          </note>
          <note>
            Herr talman! Jag tycker att det låter som om Vänsterpartiet tar
            ansvaret från de enskilda människorna. Det är väl inget som säger
            att en person med adhd eller någon annan av de sjukdomarna ska
            rymma, misshandla medfångar eller slå sönder inredningen? Vi måste
            trots allt kräva ansvar av de intagna på våra anstalter, oavsett
            om de råkar ha en sjukdom som har en bokstavskombination.
          </note>
          <note>
            Alice Åström säger också att det är svårt att bedöma om två veckors
            tillägg är för lite eller för mycket. För mig är det ganska enkelt.
            Om man har rymt tycker jag att det är alldeles för lite att få
            två veckors tillägg på sitt straff.
          </note>
          <note>
            Reglerna ska vara tydliga. Det ska finnas rättssäkerhet även
            för de intagna. Därför ska reglerna vara mycket tydliga så att
            de vet innan de gör något missbrukar på anstalten, försöker rymma,
            slå sönder inredningen eller annat vad som händer. Det är rättssäkerhet.
            Sedan har de intagna möjlighet att välja antingen sköter jag mig
            eller så sköter jag mig inte. Jag vet vilket resultat det får.
          </note>
          <note type="speaker">
            Anf. 113 LEIF BJÖRNLOD (mp):
          </note>
          <note>
            Herr talman! Vi diskuterar återigen kriminalvården. Det är ett
            arbete som är viktigt. Det är väldigt tungt, och det är något
            som kommer att fortsätta.
          </note>
          <note>
            Vi har från Miljöpartiets sida endast en reservation, nr 15 under
            punkt 13, som jag yrkar bifall till. Vi har fyra särskilda yrkanden.
            Vi har valt att gå den vägen eftersom vi vet att Kriminalvårdskommittén
            kommer med sitt betänkande, och vi kommer att fortsätta den här
            diskussionen.
          </note>
          <note>
            Vi har hört många detaljdiskussioner om olika saker. Det har
            sitt värde. Det är viktigt. Jag tänkte ta upp en lite mer övergripande
            frågeställning.
          </note>
          <note>
            Vi har i vår reservation hävdat att vi måste bekämpa diskriminering
            inom kriminalvården. I nästa debatt har vi återigen en del särskilda
            yttranden som behandlar samma sak. Det handlar om respekt mellan
            människor och respekt för människor och individer. Det förhållningssätt
            som vi har fått i samhället då man anser att man utan större påföljder
            på ett respektlöst sätt kan hantera människor på grund av deras
            sexuella läggning, etniska ursprung, hudfärg, ålder eller annat
            känns som ett väldigt stort och svårt problem av mer samhällskaraktär
            i allmänhet. Det måste till mer pedagogiska åtgärder för att kunna
            klara det.
          </note>
          <note>
            Jag tycker att det är viktigt att vi lär oss se individer på
            ett annat sätt. Det gäller framför allt, som vi har hört, inom
            kriminalvården. Vi har hört om det ökade individuella ansvaret
            för de interner som kommer in. Som vi hörde i den föregående debatten
            finns det givetvis människor som inte har förmågan att ta det
            egna ansvaret. De saknar den möjligheten. För dem måste det naturligtvis
            till andra åtgärder.
          </note>
          <note>
            Vi har hört att kriminalvården befinner sig i kris med överbeläggningar,
            en stor rymningsbenägenhet, narkotika på anstalter och så vidare.
          </note>
          <note>
            Vi har också hört att antalet interner har ökat med en stor grupp.
            Man har diskuterat möjligheten att bygga nya anstalter.
          </note>
          <note>
            Nu kommer jag till de där russinen som vi har hört talas om.
          </note>
          <note>
            Av det jag hör i vår diskussion uppskattar jag att man börjar
            se internerna som individer i större utsträckning. Man talar om
            möjligheter för människor att få konsekvenser av sitt beteende
            inom fångvården, det vill säga möjlighet till tidigare frigivning
            om man är skötsam och motiverad för att bete sig på ett sådant
            sätt som vi i samhället önskar. Det känns som en väldigt viktig
            del. Det hade vi också med i vår motion. Vi har valt att hävda
            det i vårt särskilda yttrande.
          </note>
          <note>
            Möjlighet för människor att avtjäna sina straff med hjälp av
            elektroniska fotbojor ser vi också som en positiv väg. På det
            viset kan man minska beläggningarna på fängelserna och framför
            allt ge internerna möjlighet att återanpassa sig till samhället.
            Det är trots allt det som vi anser är det klart viktigaste.
          </note>
          <note>
            Vi har ett särskilt yttrande om möjligheter att få in fler aktörer
            i frivården och kriminalvården. Vi har sagt att det finns möjlighet
            att lägga ut mer av verksamheterna på entreprenad. Det är inte
            för att staten ska tjäna pengar, och det är inte för att i första
            hand gynna det privata näringslivet. Det är i första hand för
            att få fram fler och alternativa behandlingsmetoder där individen
            återigen sätts i centrum. Målsättningen måste vara att få fler
            människor tillbaka i samhället som klarar att sköta sin samhälleliga
            plikt enligt de spelregler vi har satt upp.
          </note>
          <note type="speaker">
            Anf. 114 HELENA FRISK (s):
          </note>
          <note>
            Herr talman! Som majoritetens representant i den här debatten
            funderade jag mycket på hur jag skulle klä mig. Skulle jag kanske
            klä mig i säck och aska? Skulle jag kanske ha tjära och fjädrar?
            Jag kanske borde ha båda delarna, om man lyssnar på ett antal
            av de debattörer som har varit med i dagens debatt så här långt.
            Jag tycker att nivån stundtals är något låg. Vi kan hoppas att
            vi kommer ifrån det nu.
          </note>
          <note>
            Jag valde de här kläderna. Det är ganska diskret och kändes bättre.
          </note>
          <note>
            Kriminalvården är ett politikområde som rör, berör och engagerar
            många människor i vårt samhälle. Åsikterna är många och i allra
            högsta grad skiftande. En del hävdar att vi har en kriminalvård
            i fritt fall och att våra intagna över huvud taget inte behandlas
            på ett värdigt sätt. Andra röster i samhället menar att våra fångar
            i mångt och mycket faktiskt har det alldeles för bra.
          </note>
          <note>
            Inget av detta ger en rättvisande bild av hur svensk kriminalvård
            faktiskt ser ut, tycker jag. Det är viktigt att komma ihåg. Eftersom
            jag vet att justitieutskottets ledamöter har ett stort och äkta
            engagemang i de här frågorna hoppas jag att vi åtminstone fortsättningsvis
            kan föra en seriös debatt om detta och föra frågorna framåt med
            den respekt de är värda.
          </note>
          <note>
            Utan tvekan är vi i många delar överens om målen för kriminalvården.
            Förslagen om hur vi ska nå dit skiljer sig dock en hel del åt.
            Det är det vi ska diskutera här och nu.
          </note>
          <note>
            För mig är det viktigt att se kriminalvården ur ett bredare perspektiv.
            Vi måste våga lyfta blicken och se till hela samhället. Ingen
            kedja är starkare än dess svagaste länk, brukar man säga. Det
            gäller i allra högsta grad här.
          </note>
          <note>
            Vi måste ha ett samhälle där alla får plats. Våra barn måste
            få chans att växa upp i trygghet. Därför är vår välfärd viktig
            och har sin givna plats även i dagens debatt.
          </note>
          <note>
            Den borgerliga alliansen vill se en ny kriminalvårdspolitik eftersom
            man hävdar att den med socialdemokratisk majoritet nu förda är
            ett totalt misslyckande.
          </note>
          <note>
            I den gemensamma reservationen hittar jag faktiskt inte så fasligt
            mycket nytt. Jag ser gärna att ni från alliansen utvecklar det
            som egentligen är nytt. Det finns inte med i reservationen. Det
            vore intressant att höra. Om jag hade lösningen på kriminalvårdens
            alla problem skulle jag sannerligen presentera den direkt.
          </note>
          <note>
            Det är inte så enkelt, och det vet vi ju.
          </note>
          <note>
            Jag vill även att ni utvecklar de kostnader som era förslag innebär.
            Det som ni föreslår kostar en hel del pengar. Frågan är om de
            pengar som ni har i era budgetförslag räcker till allt det ni
            vill åstadkomma. Jag ställer mig tveksam till det. Red gärna ut
            de begreppen.
          </note>
          <note>
            Mycket som föreslås i den gemensamma reservationen jobbas det
            förstås redan med. Så är det, och det vet alliansen.
          </note>
          <note>
            Vi kan till exempel se på frågan om utbildning. För oss alla
            är det naturligtvis självklart att de som är i behov av det ska
            erbjudas en bra och vettig utbildning. Utan tvekan är det så.
            Det gäller självklart också kriminalvårdens personal. Det är viktigt
            att man har en bra utbildningsgrund att stå på och givetvis också
            möjlighet till vidareutbildning.
          </note>
          <note>
            Som tidigare sagts är kriminalvårdens personal dess viktigaste
            resurs.
          </note>
          <note>
            Bättre frigivningsförberedelser nämns. Det måste vara allas vår
            vilja att när frigivningen väl kommer ska man vara så väl förberedd
            för den som bara är möjligt. Jag tror att vi är fullständigt överens.
          </note>
          <note>
            Man behöver bostad och arbete. Det är självklart. Där måste vi
            också ställa större krav på samhället i stort. Det är inte ett
            ansvar bara för kriminalvården. Där borde vi tillsammans kunna
            ställa större krav för att komma framåt.
          </note>
          <note>
            Jag tror också att samhället behöver komma in på anstalterna
            på ett tydligare sätt. Kriminalvården kommer ju inte ut.
          </note>
          <note>
            Samverkan inför frigivningen mellan de berörda myndigheterna
            måste utan tvekan bli bättre, för allas vår skull, inte minst
            för de intagnas.
          </note>
          <note>
            Frivilligorganisationer som till exempel Kris, Kriminellas revansch
            i samhället, spelar också en viktig roll när det gäller hjälp
            och stöd när man väl kommer ut.
          </note>
          <note>
            Programverksamheten i stort måste fortsätta och utvecklas. Det
            är bra att kriminalvården nu inriktar sig på kvalitet i stället
            för kvantitet när det gäller programverksamheten. Det är absolut
            nödvändigt för att nå ett bra resultat. Det arbetet bör man fortsätta
            med.
          </note>
          <note>
            Mer behöver också göras i programverksamheten för att se till
            kvinnors särskilda situation. Det är ett nytt program på gång
            för att hjälpa personer som har dömts för grova våldsbrott att
            inte återfalla i brottslighet. Det håller man nu på att införa
            i kriminalvården.
          </note>
          <note>
            Mycket har hänvisats till Kriminalvårdskommittén. Mycket av det
            vi diskuterar här i dag ingår ju i den. Jag och flera av oss här
            sitter med där. Vi ska presentera ett betänkande i juni i år,
            hoppas jag. För den sakens skull kan man ju inte tiga still. Man
            måste naturligtvis göra saker under tiden.
          </note>
          <note>
            Ett exempel på vad vi jobbar med i Kriminalvårdskommittén är
            självförvaltning. Det används mer och mer inom kriminalvården
            redan nu. Det är bra. Där man bygger om försöker man också att
            se till att det blir möjligt med självförvaltning. Det är alldeles
            nödvändigt.
          </note>
          <note>
            Det är saker som kan tyckas vara självklara för många av oss
            men som kan vara nog så tuffa utmaningar för många av våra intagna.
            Det handlar mycket om vardagsnära saker för att göra livet på
            anstalt mer likt det som finns utanför murarna.
          </note>
          <note>
            Jag är övertygad om att kriminalvården måste individanpassas
            på ett helt annat sätt än vad som görs i dag. Det behövs tydliga
            och enkla regelsystem. Det efterlyses av alla och inte minst av
            de intagna själva.
          </note>
          <note>
            Narkotikan på våra anstalter är ett problem och något som vi
            alltid måste ha för ögonen. Diskussionen om regeringens narkotikasatsning
            har varit uppe i debatten. Den har inte heller enligt mig gett
            det tydliga resultat som vi hade hoppats på. Men jag tror att
            vi måste vara uthålliga, för det här är en satsning som vi vill
            ska fortsätta. De som har tagit del av de här programmen har varit
            väldigt nöjda med dem. Men där behöver mer göras. Fler narkotikahundar
            har köpts in, inte minst viktigt. Men, som sagt var, jag tror
            lite mer på uthållighet där.
          </note>
          <note>
            När det gäller barn vars mamma eller pappa sitter i fängelse
            krävs även där särskilda insatser, för det är viktigt för barnen
            att kunna ha en god kontakt med sin mamma eller pappa. Särskilda
            besökslägenheter är en viktig del för att familjer ska kunna träffas
            och umgås under någotsånär vettiga förhållanden.
          </note>
          <note>
            Man kan utan tvekan säga att kriminalvården har varit i fokus
            det senaste året. Vi har fått uppleva flera spektakulära rymningar
            och ett fall där man till och med tog gisslan.
          </note>
          <note>
            Det här är något som vi tack och lov har varit relativt förskonade
            från tidigare. Men det som skedde är naturligtvis oerhört allvarligt
            och har självklart medfört att säkerhetsfrågorna verkligen har
            hamnat i fokus. Därför har också ett antal åtgärder vidtagits
            beträffande både den yttre och den inre säkerheten. Ni vet redan
            mycket om inpasseringskontroll, mobilstörningsutrustning med mera.
          </note>
          <note>
            Varken majoriteten eller regeringen sitter med armarna i kors
            och väntar på att Kriminalvårdskommittén ska bli klar medan kriminalvården
            förfaller. Så är det förstås inte, och det vet den borgerliga
            alliansen mycket väl. En del av det som görs och som har gjorts
            skrivs det också om i betänkandet. Sedan kan man alltid önska
            mer text om allting, men delar av det som görs finns redovisat
            i betänkandet som vi ska fatta beslut om här i dag.
          </note>
          <note>
            Att jag sedan hänvisar till utredningen i vissa fall är något
            som jag måste få göra, för vissa frågor är svåra och måste få
            ta sin tid. Jag vill hellre att det blir rätt i de här viktiga
            frågorna än att det går snabbt. Det är inte minst viktigt när
            det gäller kriminalvårdens område.
          </note>
          <note>
            Det finns mycket som vi måste göra. Jag är dock fortfarande inte
            beredd att klä mig i säck, aska eller tjära och fjädrar.
          </note>
          <note type="speaker">
            Anf. 115 JEPPE JOHNSSON (m) replik:
          </note>
          <note>
            Herr talman! Helena Frisk inleder med en mycket intressant beskrivning
            av olika klädkollektioner som hon skulle kunna uppträda i. Det
            hade väl varit spännande och intressant. Nu hade jag inte tänkt
            att i alla fall här ha några synpunkter på hur Helena klär sig
            men på en del annat, nämligen hur ni har skött kriminalvården.
            Hall 25 och slutligen Tidaholm 10. Så började jag.
          </note>
          <note>
            Den satsning som ni ibland talar om att ni gör på kriminalvården
            handlar om att man ska säga upp 200250 medarbetare i kriminalvården,
            och personalen är ju den viktigaste delen i en bra kriminalvård.
          </note>
          <note>
            Jag skulle vilja ställa frågan om Helena instämmer i Roal Nilssens
            uttalande som låter så här: Det rimmar illa att personalneddragningar
            ska ske samtidigt som regeringen talar om satsningar på kriminalvården.
            Det har aldrig funnits så många fångar som i dag, aldrig så många
            grova brottslingar.
          </note>
          <note>
            Instämmer Helena Frisk i Roal Nilssens uttalande, eller har Roal
            fel?
          </note>
          <note type="speaker">
            Anf. 116 HELENA FRISK (s) replik:
          </note>
          <note>
            Herr talman! I min iver att hinna med det jag hade föresatt mig
            att säga i mitt anförande glömde jag visst att yrka bifall till
            förslaget i betänkandet, men det gör jag nu och yrkar samtidigt
            avslag på samtliga reservationer.
          </note>
          <note>
            Jag tror att det är oerhört viktigt att vi framöver ser till
            att vi får en långsiktig planering och en långsiktig lösning på
            kriminalvårdens problem. Däri ligger också ekonomin.
          </note>
          <note>
            Jag kan naturligtvis inte stå här och säga att jag tycker att
            situationen är tillräckligt bra i dag, för det är den inte. Man
            bär inom kriminalvården på en ryggsäck som man behöver bli av
            med för att kunna jobba mycket mer offensivt med det innehåll
            som vi faktiskt vill åstadkomma.
          </note>
          <note>
            Jag är övertygad om att regeringen är mycket väl medveten om
            detta och också har planer på att komma med förslag till en långsiktig
            lösning för kriminalvårdens ekonomi och verksamhet.
          </note>
          <note type="speaker">
            Anf. 117 JEPPE JOHNSSON (m) replik:
          </note>
          <note>
            Herr talman! När jag lyssnade på Helena tyckte jag att
          </note>
          <note>
            hon ibland lät som en oppositionspolitiker. Det var kanske säcken
            och askan som dök upp i alla fall och det var ju klädsamt i det
            här fallet därför att hon redogjorde för problemen och för vad
            som behöver göras. Men sedan då? Det kan väl inte ha kommit som
            en blixt från klar himmel att det skulle bli så här i kriminalvården.
          </note>
          <note>
            Det är inte som med flodvågen, där man hade väldigt kort tid
            på sig för varning. Här har varningssignalerna funnits under mängder
            av år, så för Helena och regeringspartiet kan det här inte ha
            varit någon överraskning. Ni har kört kriminalvården dit den är
            i dag med berått mod.
          </note>
          <note>
            Har Roal Nilssen fel eller har han rätt?
          </note>
          <note type="speaker">
            Anf. 118 HELENA FRISK (s) replik:
          </note>
          <note>
            Herr talman! Jeppe Johnsson! Jag vet inte, och jag var inne på
            det i mitt anförande också, om ni över huvud taget har tittat
            på de resurstillskott som ni tillför. Tror ni att ni ska kunna
            lösa kriminalvårdens alla problem med de summorna pengar? Jag
            försöker åtminstone ge en någotsånär redogörelse för tillståndet
            i kriminalvården, samtidigt som jag inser att kriminalvården behöver
            mer resurser. Det har man tagit till sig på departementet, och
            det gör naturligtvis också vi när vi är ute och träffar folk i
            kriminalvården. Men sedan handlar det också om vad vi i slutänden
            väljer att lägga pengar på. Vi har ett antal kronor att använda
            oss av.
          </note>
          <note>
            Jag tror på en långsiktig lösning för kriminalvården. Den är
            absolut nödvändig, och den får vi återkomma till.
          </note>
          <note type="speaker">
            Anf. 119 KARIN GRANBOM (fp) replik:
          </note>
          <note>
            Herr talman! Jag ska ta upp någonting konkret.
          </note>
          <note>
            Milan Sevo, en person många gånger dömd för brott, blev i dagarna
            gripen på gränsen mellan Makedonien och Grekland. I TT-meddelandet
            står det att han numera är bosatt i Serbien. Men nog bosatte han
            sig där lite för tidigt. Under en permission i juni, då han avtjänade
            ett tvåårigt straff på Täbyanstalten, bestämde sig Sevo för att
            inte längre sitta där.
          </note>
          <note>
            I ett pressframträdande i Belgrad i oktober berättade han att
            när så finner lämpligt kommer han att återvända till anstalten
            för att avtjäna de två månader som kvarstår av påföljden, men
            just nu vill han vara i Serbien.
          </note>
          <note>
            Björn Eriksson har i sin utredning Säkert inlåst påpekat att
            det finns avdelningar i svensk kriminalvård där fångarna styr.
            Det är helt oacceptabelt att fångar styr inne på anstalten. Det
            är också helt oacceptabelt att fångar ska kunna styra om de avser
            att ta semester från ett fängelsestraff.
          </note>
          <note>
            Nu när Sevo kommer tillbaka för att avtjäna de två återstående
            månaderna får han en disciplinpåföljd som jag förmodar blir 1015
            dagars pålägg på villkorlig frigivning. Tycker Helena Frisk att
            det är en konsekvens som är lagom för en intagen som medvetet
            beslutar sig för att avvika från sitt fängelsestraff?
          </note>
          <note type="speaker">
            Anf. 120 HELENA FRISK (s) replik:
          </note>
          <note>
            Herr talman! Att fångar styr på våra anstalter är naturligtvis
            inte acceptabelt. Den frågan behöver man knappast egentligen ställa.
            Jag vet inte om du hade förväntat dig att jag skulle svara att
            det är acceptabelt.
          </note>
          <note>
            Jag har svårt att uttala mig, för jag har för dålig kunskap om
            just det här fallet måste jag tillstå. Man ska utan tvekan ha
            tydliga reaktioner och sanktioner när någon har avvikit från en
            anstalt. De möjligheterna har man i kriminalvården redan i dag,
            alltså att ha fler sanktioner än att bara lägga på några dagar
            på straffet.
          </note>
          <note type="speaker">
            Anf. 121 KARIN GRANBOM (fp) replik:
          </note>
          <note>
            Herr talman! Vi ska inte ha synpunkter på vad som ska ske i det
            här enskilda fallet, men jag plockade fram det för att det exemplifierar
            situationen. I dag får en person som bestämmer sig för att helt
            medvetet avvika från sitt fängelsestraff 1015 dagars pålägg. Vi
            folkpartister anser att avvikelse, eller rymning som man säger
            i dagligt tal, borde kriminaliseras. 1015 dagars pålägg är inte
            en tydlig signal om att avvikelser är totalt oacceptabla. Den
            som avviker, eller rymmer, från ett fängelsestraff bör ställas
            inför domstol och få klart för sig vad det är som gäller.
          </note>
          <note>
            Företrädare för majoriteten säger ofta att rymningarna i Sverige
            minskar. De direkta avvikelserna från de svenska fängelserna ligger
            dock på en mycket hög nivå. Vi ligger i topp om man jämför med
            de andra nordiska länderna. I de andra nordiska länderna är kriminalisering
            redan infört. Även i många andra länder är rymning kriminaliserat.
            Vi i Folkpartiet tycker att det borde vara självklart att det
            är olagligt att rymma också i Sverige. Därför undrar jag: Skulle
            ni i Socialdemokraterna vilja verka för att det blir förbjudet
            att avvika från ett fängelsestraff?
          </note>
          <note type="speaker">
            Anf. 122 HELENA FRISK (s) replik:
          </note>
          <note>
            Herr talman! Jag är inte beredd att i nuläget kriminalisera rymningar.
            Det är naturligtvis inte tillåtet att avvika från anstalt i Sverige.
            Kriminalvården har möjligheter att ge tydliga reaktioner, och
            också utdöma tydliga sanktioner, för att det ska bli tydligt att
            det faktiskt händer saker om man väljer att avvika.
          </note>
          <note>
            Efter det som har varit med rymningar och sådant kan man, när
            man talar med folk rent spontant, höra dem säga att jo, det kanske
            vore bra att kriminalisera rymningar. Många partier visar sin
            populism i det fallet, tycker jag, när de genast kastar ut åsikten
            att det borde kriminaliseras. Jag tror faktiskt att man måste
            lugna ned sig lite grann. Jag anser att i fråga om mycket av problematiken
            kring rymningar vilar också ett ansvar på samhället i stort. Det
            ansvaret måste vi alla försöka ta. Du löser inte de här problemen
            bara genom att kriminalisera rymningar.
          </note>
          <note type="speaker">
            Anf. 123 JOHAN LINANDER (c) replik:
          </note>
          <note>
            Herr talman! Ja, jag kommer nog att bli populistisk nu. Är det
            populism att uttrycka politiska åsikter så kommer jag att bli
            populistisk. Det är uppenbart att Socialdemokraterna inte har
            några som helst idéer om hur vi ska kunna förbättra kriminalvården
            om ni inte ens kan uttrycka vad ni tycker i Sveriges riksdag.
          </note>
          <note>
            Jag har suttit och tittat i det här betänkandet och även i nästa
            betänkande, som vi ska debattera efter det här. Där står det utredning.
            Det står översyn. Det står se över frågan. Men aldrig någonsin
            kommer vi till skott. Sitter man i majoritet ska man också driva
            politiken framåt. Man får ta ansvar för hur situationen ser ut.
            Helena Frisk talade tidigare om en seriös debatt. Frågan är om
            det är seriöst att prata i tio minuter från riksdagens talarstol
            utan att egentligen uttrycka några politiska åsikter alls.
          </note>
          <note>
            Jag åker runt bland fängelser i Sverige. Jag har varit på åtskilliga
            runtom i hela landet. Jag har lärt känna några kriminalvårdare.
            Jag kan lova att deras kritik inte är lindrigare än den som jag
            har framfört här i dag. Det är inte så att vi är populistiska,
            utan vi framför det som vi möts av när vi åker ut och hälsar på
            i verkligheten utanför Sveriges riksdag.
          </note>
          <note>
            Vi fick inget svar huruvida två veckors tillägg på straffet,
            eller 15 dagar, är tillräckligt för en rymning och att man håller
            sig undan. Helena Frisk kanske i stället kan svara på om det är
            så att situationen för intagna kvinnor med barn i fängelset behöver
            förbättras och om behandlingen av sexualbrottsdömda verkligen
            fungerar. Det är två av de reservationer som vi har från alliansens
            sida.
          </note>
          <note type="speaker">
            Anf. 124 HELENA FRISK (s) replik:
          </note>
          <note>
            Herr talman! Vi hör ju till dem som har tagit initiativ till
            den här kriminalvårdskommittén just för att vi är beredda att
            diskutera de här frågorna, som vi har varit inne på. Vi diskuterar
            halvtidsfrigivningen, eller tidpunkten för villkorlig frigivning.
            Vi diskuterar precis allt det som ni vill att vi ska diskutera.
            Det gör vi också i den här utredningen. Men man kan inte heller
            bara vänta på att den ska bli klar. Man måste också göra saker
            under tiden. Det tycker jag ändå att vi gör, och det har vi redogjort
            för, delar av det åtminstone, i detta betänkande. Det är faktiskt
            så att en del görs.
          </note>
          <note>
            Jag ställer mig frågande igen. Att säga att jag inte uttryckte
            någon vilja i kriminalpolitiken under mitt anförande det tycker
            jag inte stämmer. Jag gav ett antal förslag där jag vill se förbättringar.
            Man får naturligtvis inte heller plats med allt som man önskar
            i ett enda anförande. Men jag tycker att vi mycket väl vill, och
            faktiskt vågar, diskutera frågor som ibland känns besvärliga.
          </note>
          <note>
            Nu har jag en fråga till er också. Vi har ju varit inne på en
            sak. Jag har budgetförslagen här. Det är väl gott och väl att
            lägga fram 27 000 olika förslag, men ligger det någon form av
            verklighet bakom dem måste man också på något sätt förklara hur
            de extra pengarna ska räcka till allt. Annars tycker jag att många
            av förslagen faktiskt är konkreta och bra. Men menar man att de
            ska bli verklighet, eller är det bara tomma ord, som man alltid
            kritiserar regeringen för att komma med?
          </note>
          <note type="speaker">
            Anf. 125 JOHAN LINANDER (c) replik:
          </note>
          <note>
            Herr talman! Jag kan bara uppfatta det så att Socialdemokraterna
            tycker att många av våra förslag är bra men att ni inte är beredda
            att sätta till resurser så att de kan genomföras. Helena Frisk
            och andra socialdemokrater från den nuvarande majoriteten behöver
            inte vara oroliga. Efter 2006 års val, när vi har en borgerlig
            regering, ska vi tillsätta de resurser som behövs för att vi ska
            få en bättre fungerande kriminalvård.
          </note>
          <note>
            Jag tog tidigare upp två frågor som utgick från de reservationer
            som ni har yrkat avslag på. Dels gällde det om situationen för
            intagna kvinnor med barn i fängelserna behöver förbättras, dels
            om behandlingen av sexualbrottsdömda fungerar. Jag kan lägga till
            några frågor till som vi har reservationer om. Kan det vara så
            att brottsoffer behöver få bättre information om när gärningsmän
            får permission? Det föreslår Centerpartiet och de övriga borgerliga
            partierna, men det blir avslag från majoritetens sida. Vi kan
            ta upp det här med kostnader för utvisades hemresor, som Jeppe
            Johnsson var inne på tidigare. Där får vi en helt obegriplig förklaring
            i betänkandet. Eller rättare sagt: Ni håller ju med, men ni är
            inte beredda att ta steget, för ni avvaktar utredningar och så
            vidare.
          </note>
          <note>
            Angående utredningar kan man säga att även om en utredning pågår
            kan jag uttrycka en viljeinriktning. Sedan har jag inte så väldigt
            svårt att i efterhand säga: Vi tyckte så här, men eftersom vi
            har fått så starka indikationer från utredningen, från remissinstanser
            och annat har vi tänkt om.
          </note>
          <note>
            Man kan alltså uttrycka en vilja. Man behöver inte passa hela
            tiden.
          </note>
          <note>
            Det blir helt enkelt svårt att debattera med någon som inte vill
            uttrycka någon som helst vilja.
          </note>
          <note type="speaker">
            Anf. 126 HELENA FRISK (s) replik:
          </note>
          <note>
            Herr talman! Jag tror att Johan Linander vet varför man vanligtvis
            yrkar avslag på reservationer. I de allra flesta fall beror det
            på att det pågår ett arbete som man kan hänvisa till och att man
            därför inte väljer att ta ställning här och nu i just detta betänkande.
            Så fungerar det. Det tror jag att Johan Linander i och för sig
            vet.
          </note>
          <note>
            Det finns mycket mer att göra jag missade frågorna vad gäller
            kvinnors situation på anstalt. Man håller bland annat på att bygga
            ut besökslägenheter för att det ska bli en vettigare och rimligare
            miljö för familjerna att vistas i, naturligtvis inte minst för
            barnens skull. Det är jätteviktigt att fortsätta med det. Det
            har kriminalvården med sig som en prioriterad fråga där man bygger
            om. Det tycker jag är jättebra.
          </note>
          <note>
            När det gäller behandlingen av sexualbrottsdömda är min bedömning
            att behandlingen överlag fungerar bra åtminstone på de ställen
            som jag har besökt. Vi var för inte så länge sedan på Norrtäljeanstalten,
            där man jobbar väldigt aktivt med en grupp av sexualbrottsdömda,
            och det har gett goda resultat. Man kan säkert göra mer på andra
            platser i landet, men min bedömning därifrån är att det har gett
            goda resultat.
          </note>
          <note>
            Jag ska säga något om utvisades hemresor. Jag har sympati för
            den frågeställningen. Den tog jag upp redan i förra årets debatt.
            Jag tror att problemet med att ändra på sakernas tillstånd har
            att göra med hur man kan driva in skulderna och vilket som prioriteras
            först och så vidare när man ska göra en skuldindrivning från kriminalvårdens
            sida. Man har diskuterat detta i andra sammanhang inte bara när
            det gäller hemresor.
          </note>
          <note>
            Överläggningen var härmed avslutad.
          </note>
          <note>
            13 § Våldsbrott och brottsoffer
          </note>
          <note>
            Föredrogs
          </note>
          <note type="speaker">
            Anf. 127 HILLEVI ENGSTRÖM (m):
          </note>
          <note>
            Herr talman! Jag ska börja med att yrka bifall till reservation
            1, men vi står givetvis bakom alla våra 13 reservationer i detta
            betänkande. Det är ganska många reservationer, och det är tråkigt
            när det handlar om en fråga där man hade hoppats på en större
            samsyn.
          </note>
          <note>
            I den här debatten skulle jag kunna ta upp ganska mycket av det
            som vi har skrivit om i våra reservationer, till exempel att alla
            styrdokument som rör rättsväsendet skulle innehålla ett mycket
            tydligare brottsofferperspektiv. Jag hade kunnat ta upp debatten
            om att straffen för mäns våld mot kvinnor måste skärpas. Jag hade
            kunnat ta upp att informationen vid permissioner måste bli mycket
            bättre så att brottsoffren kan skyddas när brottslingen kommer
            ut igen. Jag hade kunnat ta upp att straffet för den som överträder
            ett besöksförbud ska skärpas och att man ska kunna komplettera
            besöksförbud med elektronisk övervakning. Och jag hade kunnat
            ta upp att ett utdömt skadestånd inte ska få sänkas om det är
            sakprövat i domstol.
          </note>
          <note>
            Men jag väljer att koncentrera mig på en väldigt avgörande och
            graverande skillnad mellan oss i alliansen och den socialdemokratiska
            majoriteten. Det gäller synen på målsägarbiträden och brottsoffer.
            Där skiljer vi oss åt ganska avsevärt. Vi från alliansens sida
            vill utöka möjligheten för brottsoffer att få ett juridiskt biträde
            under förundersökning och rättegång.
          </note>
          <note>
            Låt mig, för att göra det hela ganska klart, göra en kort resumé
            av den här lagstiftningen som vi har haft i 15 år och som genomfördes
            1988. Då började man med att ge målsägarbiträde vid grövre sexuella
            brott.
          </note>
          <note>
            Sedan fann man att man måste utvidga denna möjlighet, och det
            skedde 1991. Då utvidgades lagen till att gälla alla sexualbrott
            och vissa grövre brott som rån och misshandel.
          </note>
          <note>
            År 1994 tvingades man utvidga lagen ytterligare. Den kom att
            innefatta alla fängelsebrott om det fanns behov utifrån målsägarens
            personliga förhållanden.
          </note>
          <note>
            År 2001 utvidgades lagen ytterligare en gång så att alla brott
            omfattas om det finns behov.
          </note>
          <note>
            År 2001 gav Thomas Bodström ett uppdrag till Riksrevisionsverket
            att se över de delar som gäller försvarsadvokater, särskilda biträden
            för barn och målsägarbiträden. Riksrevisionsverket redovisade
            uppdraget samma år i en rapport som heter Varför blev det dyrare?
          </note>
          <note>
            Jag tror inte att man behöver vara matematikprofessor för att
            förstå varför det blev dyrare. När man genomför en reform tar
            det tid innan den blir allmänt känd. Fortfarande i dag är detta
            inte allmänt känt. RÅ har alltså anmärkt på att i dag, 15 år senare,
            har två sexualmål avgjorts utan att målsägaren har målsägarbiträde.
            Det har tagit tid.
          </note>
          <note>
            Polisen har börjat bli bättre på att informera, åklagarna är
            bättre på att informera, det finns brottsofferjourer som informerar
            och så vidare.
          </note>
          <note>
            Tidigare var inte heller brottsofferfrågorna särskilt prioriterade.
            Och det är förstås ett skäl till att man från början inte anlitade
            målsägarbiträden så ofta. Nu anlitar man sådana mycket mer, och
            det tycker vi inom alliansen och inom Moderaterna är utmärkt.
          </note>
          <note>
            Under den här perioden har också antalet våldsbrott stadigt ökat.
            Den kurvan går hela tiden uppåt. Ju fler våldsbrott och ju fler
            brott över huvud taget, desto fler brottsoffer och desto fler
            målsägare. Det är ganska klart.
          </note>
          <note>
            Nu vill regeringen bryta den här utvecklingen med målsägarbiträden,
            och det gör mig mycket förvånad och upprörd. I stället för att
            börja bryta trenden för våldsbrotten börjar man i fel ände.
          </note>
          <note>
            I februari 2005 gav justitieministern ett uppdrag till en särskild
            utredare att se över lagen om målsägarbiträden. I direktiven som
            utredaren fick i februari tolkar jag att ett av syftena är att
            spara pengar på bekostnad av brottsoffrens rätt till juridiskt
            stöd. Regeringen skriver i direktiven att uppgiften att ge personligt
            stöd även åvilar en stödperson. Man skriver att uppgiften att
            driva skadeståndsprocessen även åvilar åklagaren. Jag menar att
            det är tydligt vilka avsikter som finns i dessa direktiv.
          </note>
          <note>
            För att ingen ska tro att jag står här och hittar på ska jag
            citera vad som står i utredningsdirektiven. Och det blir intressant
            att höra vad Margareta Sandgren säger om det. Där står följande:
          </note>
          <note>
            I vissa fall kan den bästa lösningen för målsägaren vara att
            ett målsägarbiträde förordnas i ett tidigt skede av rättsprocessen,
            för att öka målsägarens förståelse och kunskap om vad rättsprocessen
            kommer att innebära. Vid huvudförhandlingen kan målsägaren i stället
            åtföljas av en stödperson.
          </note>
          <note>
            Jag frågar då den socialdemokratiska majoriteten hur man har
            resonerat när man har tagit upp dessa direktiv och att det skulle
            räcka med en stödperson när själva huvudförhandlingen kommer i
            gång.
          </note>
          <note>
            Jag tog upp detta vid ett möte med brottsofferjouren i Nacka
            i går och sade: Om detta skulle bli verklighet skulle det innebära
            att ni fick vara med vid huvudförhandlingen och sitta vid brottsoffrets
            sida som stöd.
          </note>
          <note>
            De blev, milt sagt, upprörda och chockade. De menade tvärtom
            att det är just under huvudförhandlingen som målsägarbiträdet
            verkligen behövs.
          </note>
          <note>
            För er som inte vet vad en stödperson är kan jag informera om
            att det är en vanlig person som arbetar ideellt. Det kan vara
            en lärare, en granne, en pojkvän, någon från brottsofferjouren
            eller i princip vem som helst.
          </note>
          <note>
            Jag menar att förhållningssättet att man vill spara på brottsoffren
            rimmar väldigt illa när man i stället borde satsa på dem. Det
            är det som skiljer oss åt ganska väsentligt.
          </note>
          <note>
            Vi har till och med uppfattningen att efterlevande till en person
            som blir dödad genom ett brott också ska kunna erhålla ett målsägarbiträde.
            Där skiljer vi oss åt, och där har vi också en reservation.
          </note>
          <note>
            Vi moderater menar alltså att i de fall då någon blir mördad
            ska de anhöriga erhålla ett målsägarbiträde. Det har skett undantagsvis
            i samband med brandrättegången i Göteborg, i samband med polismorden
            i Malexander och i samband med mordet på Anna Lindh. Men det är
            undantag från lagstiftningen, och det vill vi ändra på.
          </note>
          <note>
            Jag vill därför fråga Margareta Sandgren och majoriteten: Varför
            vill Socialdemokraterna minska på rätten till målsägarbiträde?
            Är det inte i själva verket tvärtom vi ska göra och utöka den?
          </note>
          <note>
            Ajournering
          </note>
          <note>
            Kammaren beslutade kl. 16.51 på förslag av talmannen att ajournera
            förhandlingarna till kl. 17.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            14 § Beslut om ärende som slutdebatterats den 9 mars
          </note>
          <note>
            Punkt 1
          </note>
          <note>
            Punkt 3
          </note>
          <note>
            Punkt 6
          </note>
          <note>
            Punkt 13
          </note>
          <note>
            Övriga punkter
          </note>
          <note>
            15 § Beslut om ärenden som slutdebatterats vid dagens sammanträde
          </note>
          <note>
            Punkt 2
          </note>
          <note>
            Punkt 5
          </note>
          <note>
            Punkt 8
          </note>
          <note>
            Punkt 11
          </note>
          <note>
            Punkt 13
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 8
          </note>
          <note>
            Punkt 9
          </note>
          <note>
            Punkt 13
          </note>
          <note>
            Övriga punkter
          </note>
          <note>
            Meddelande om inställd votering
          </note>
          <note>
            Talmannen meddelade att voteringen onsdagen den 16 mars kl. 9.00
            skulle utgå.
          </note>
          <note>
            Voteringen kl. 16.00 skulle äga rum enligt tidigare planering.
          </note>
          <note>
            16 § (forts. från 13 §) Våldsbrott och brottsoffer (forts. JuU18)
          </note>
          <note type="speaker">
            Anf. 128 KARIN GRANBOM (fp):
          </note>
          <note>
            Herr talman! Det är svårt att säga hur många brottsoffer det
            finns i Sverige. Det går inte ens att säga hur många som blev
            brottsoffer under förra året. Men vi vet att antalet brott som
            anmäls ökar.
          </note>
          <note>
            Under den tioårsperiod som Sverige har letts av Socialdemokraterna
            har antalet anmälda brott ökat. Värst är att det är antalet grövre
            brott som ökar. De anmälda våldsbrotten, om man med detta menar
            dödligt våld, misshandel, våldtäkt och fridskränkningar, har tillsammans
            ökat med 30 % sedan 1994. Under förra året anmäldes hela 86 000
            våldsbrott.
          </note>
          <note>
            Det finns många olika sorters brottsoffer. Det finns de som har
            blivit av med cykeln eller bilen och måste åka buss tills försäkringsersättningen
            har kommit. Brottet skapar problem och kränker äganderätten. Inbrott
            räknas också till den grupp som ofta slarvigt kallas för vardagsbrott.
            Fråga dem som har fått inbrott i villan eller lägenheten hur de
            uppfattar att bli utsatt för ett vardagsbrott! Få skulle nog säga
            att det är sådant som händer. Kanske kan de inte längre sova,
            och rädslan för att vara hemma nästa gång någon eventuellt kommer
            i brottsligt syfte gör kanske att de beslutar sig för att flytta
            med allt vad det innebär, till exempel långt till skola, arbete
            och vänner. Att otryggheten dessutom följer med dem till den andra
            bostaden är inte osannolikt.
          </note>
          <note>
            Eftersom det var internationella kvinnodagen i tisdags har kvinnovåldet
            fått extra belysning den här veckan. Våldet mot kvinnor är i mycket
            ett dolt problem, liksom sexuella övergrepp. Helt klart är dock
            att problemen är omfattande. Offer för människohandel är en grupp
            som utsätts för kanske det allra värsta man kan tänka sig, och
            ändå är samhällets förebyggande insatser och stöd för dessa handfallna.
          </note>
          <note>
            Våld mot kvinnor är inte sällan ett uttryck för en syn som innebär
            att kvinnor är lägre stående människor. Största delen av våldet
            begås i hemmet, där även barn drabbas direkt eller indirekt. Därför
            är detta våld särskilt allvarligt och måste uppmärksammas.
          </note>
          <note>
            Men bara för att dessa brott är så avskyvärda får man inte glömma
            bort männen. Tittar man på antalet anmälda brott ser man att männen
            drabbades av misshandel i större utsträckning. En mor berättade
            nyligen för mig att hennes son blev misshandlad i grundskolan.
            Killen som blev utsatt för misshandeln går nu på universitetet,
            men han är inte fokuserad, sade mamman. Han är förresten sjukskriven.
            Jag tror inte att han har fått bearbeta vad som hände, sade modern
            med en uppgiven ton. Fysiskt sett har han inga skador, men flera
            år efteråt finns alltså rädslan och funderingarna kvar.
          </note>
          <note>
            Denne unge man fick dock brottet bekräftat genom att misshandeln
            gick till domstol och att gärningsmannen dömdes. Det är långtifrån
            vad som händer i många fall. År 2003 kunde endast 15 % av de anmälda
            brotten knytas till en gärningsman. Att så få brott klaras upp
            är den största skymfen mot dagens brottsoffer från samhällets
            sida.
          </note>
          <note>
            När någon blir ett brottsoffer sker en kränkning. Individen som
            begår brottet är alltid ytterst ansvarig för den felaktiga gärningen.
            Samhället har dock ett ansvar för att förebygga och förhindra
            brott. Om inte brott begås finns det ju inga brottsoffer. När
            brott väl begåtts måste samhället ge sitt reservationslösa stöd
            för att bidra till att reparera skadan. Att utreda brottet och
            gripa och lagföra en gärningsman är rättsstatens främsta skyldighet
            gentemot brottsoffren. Det ska vara en självklarhet att polisanmäla
            brott och ha tilltro till att samhället gör det som är möjligt
            för att beivra brottet. I rättsprocessen ska brottsoffren bemötas
            med kunskap, respekt och erkännande. Stödet, skyddet och informationen
            till vittnen och brottsoffer måste förstärkas och reglerna om
            skadestånd bli bättre.
          </note>
          <note>
            Många brottsoffer känner sig i dag besvikna. Nu har majoriteten
            snart chansen att berätta för alla brottsoffer och medborgare
            vad som egentligen händer för att förbättra deras situation. Vad
            vill ni säga till dem som undrar? Jag trodde först att vi skulle
            hinna med vår debatt så att vi kanske skulle kunna vara med i
            tv. Många som sitter hemma har drabbats av brott.
          </note>
          <note>
            Jag tänker på en hel del personer som har besöksförbud. De skulle
            nog fundera så här: Vad ska regeringen egentligen göra åt det
            här med besöksförbud? Förra året anmäldes 3 700 överträdelser
            av besöksförbud. Detta är kränkningar mot någon som redan är ett
            brottsoffer. Vad ska man göra för att minska de här kränkningarna?
            Det stora antalet kränkningar visar att många gärningsmän inte
            bryr sig om de påföljder som finns i dag, utan påföljderna måste
            skärpas.
          </note>
          <note>
            Vi som har föreslagit elektronisk övervakning ger oss inte, och
            jag var väldigt glad över att höra att representanten för Vänsterpartiet
            i förra debatten öppnade för att vi möjligen ska se över det här
            och se vad som egentligen gäller. Finns det några tekniska möjligheter
            att gå vidare med det här förslaget? Jag hoppas att vi tillsammans
            kan göra en ordentlig översyn av det här.
          </note>
          <note>
            Något som oroar mig mycket är övergrepp i rättssak, det vill
            säga att en målsägare eller ett vittne blir hotat. Det här är
            också ett exempel på när ett brottsoffer råkar ut för ytterligare
            en kränkning. Vad jag har förstått är övergrepp i rättssak ett
            brott som ökar särskilt bland unga. Unga gärningsmän och deras
            kompisar inser inte vilka allvarliga brott de begår när de hotar
            andra unga att hålla tyst. Vad de gör är att ge sig på grunden
            i vårt rättssystem, nämligen att personer vågar berätta om ett
            brott i domstol. Jag talade med en åklagare för inte så länge
            sedan, och han var bekymrad över att åklagarna känner sig tvingade
            att frihetsberöva alltfler. Bland annat frihetsberövas ungdomar
            i avvaktan på rättegång i större utsträckning därför att åklagarna
            befarar övergrepp i rättssak. Vilka åtgärder tänker majoriteten
            vidta för att komma till rätta med denna utveckling?
          </note>
          <note>
            Vad gäller brottsoffer överlag är jag mycket glad över det tillkännagivande
            som finns i betänkandet om att det ska bli lättare att få brottsskadeersättning
            i de fall då gärningsmannen är under 15 år. Tyvärr ser vi en mycket
            oroväckande utveckling där alltfler icke straffmyndiga personer
            begår grova brott. De här brotten läggs ned av polisen och utreds
            inte på grund av att gärningsmannen inte är straffmyndig, och
            därmed kan brottsoffren inte få brottsskadeersättning. Att få
            ersättning för ett brott är viktigt i processen att komma över
            kränkningen. Eventuellt kan pengarna behövas för rehabilitering,
            men i mycket tror jag att det handlar om att få erkännande av
            att det som hände var fel.
          </note>
          <note>
            Vi har ett antal reservationer från Folkpartiets sida som handlar
            om just förändringar vad gäller brottsskadeersättning. Jag yrkar
            härmed bifall till reservation 20, som handlar om förskottering
            av skadestånd.
          </note>
          <note>
            I dag är det så att om en person av domstol tillerkänns skadestånd
            och gärningsmannen inte vill eller kan betala måste offret själv
            utkräva skadestånd genom kronofogden. Kan kronofogden inte inkräva
            några pengar ska offret söka ersättning från Brottsoffermyndigheten.
            Den här processen är orimlig. Den håller fast offret vid den brottsliga
            händelsen. Offret måste fortsätta att kämpa för sin rätt. Vi anser
            att staten ska förskottera skadestånd som döms ut av domstol,
            och sedan får staten kräva in skulden av gärningsmannen. Det skulle
            ge offret frid och snabb ersättning som kan användas för till
            exempel rehabilitering.
          </note>
          <note type="speaker">
            Anf. 129 OLLE SANDAHL (kd):
          </note>
          <note>
            Herr talman! I tisdags firade vi den internationella kvinnodagen.
            I mitt anförande vill jag särskilt fokusera på våldet mot kvinnor.
          </note>
          <note>
            Varje år anmäls över 20 000 fall av misshandel och grov misshandel
            mot kvinnor. Att män misshandlar kvinnor i vårt demokratiska samhälle
            är en skymf och en ynkedom. Våldet överlag och särskilt våldet
            mot och hotandet av kvinnor har blivit allt grövre. Alltfler kvinnor
            är rädda och hotade.
          </note>
          <note>
            Statistik visar att brottsoffrens förtroende för polisen är i
            botten. Endast ett fåtal av alla kvinnor i Sverige som utsätts
            för sexuella övergrepp anmäler brottet. Påfrestningarna för de
            redan utsatta kvinnorna blir för höga.
          </note>
          <note>
            Långt ifrån all misshandel anmäls, sannolikt mindre än hälften.
            Anledningen till detta är ofta misstro mot rättssystemet. Varje
            enskilt fall innebär smärta, skada och förnedring för den utsatta.
            Att statistiken för uppklarade brott framstår som relativt god
            beror inte på framgångsrik polisiär insats. Den väl kända orsaken
            är att också nedlagda ärenden rubriceras som uppklarade. Det är
            en ytterligare kränkning av brottsoffret när en utredning läggs
            ned och ingen döms för det brott som begåtts. Det behövs radikala
            förändringar för att hjälpa brottsoffren i utredningsprocessen.
          </note>
          <note>
            Utrustningen som kan underlätta för den hotade kvinnan om hon
            råkar ut för ett överfall måste också ses över. Många kvinnor
            som vill ha överfallslarm har inte fått det. Kristdemokraterna
            anser att hotade kvinnor ska få använda pepparsprej i självförsvar.
            Vi vill komma till beslut när det gäller hjälpmedel för kvinnor
            som lever med överfallshot och tillföra resurser för att tillgodose
            detta behov.
          </note>
          <note>
            Den som innehar pepparsprej utan tillstånd döms i dag för vapenbrott.
            Det är stötande att en utsatt kvinna, som räddar sitt eget liv
            med pepparsprej, ska dömas för vapenbrott om hon inte beviljats
            vapenlicens dessförinnan. I många andra länder är pepparsprej
            inte ens tillståndspliktig. Kristdemokraterna har länge prioriterat
            frågan om hjälpmedel för kvinnor som lever med överfallshot. Kvinnor
            måste ges rätt att skydda sig, rätt att känna sig trygga.
          </note>
          <note>
            Utskottets ställningstagande ter sig lite gåtfullt. Utskottet
            ser positivt på att hotade kvinnor fortsättningsvis erbjuds pepparsprej,
            men vill samtidigt avstyrka motionen till förmån för detta. Vi
            får nu hoppas att justitieministern lydigt följer utskottets positiva
            syn och fortsättningsvis erbjuder hotade kvinnor tillgång till
            pepparsprej.
          </note>
          <note>
            Kristdemokraterna tar kvinnofridsbrotten på stort allvar. Eftersom
            det finns tecken på att lagen inte fungerar har vi upprepade gånger
            begärt en utvärdering av kvinnofridsreformen. Utskottsmajoriteten
            har avvisat detta önskemål. Äntligen tycks dock justitieministern
            i egen person ha förstått behovet och ämnar nu inleda en översyn
            av kvinnofridslagen. Vi välkomnar förstås detta och ser det som
            en framgång samt väntar ivrigt på att få se ord följas av handling.
          </note>
          <note>
            Herr talman! Närmare 7 000 personer ansöker varje år om besöksförbud.
            Förra året anmäldes hela 5 022 fall av överträdelse. Enligt Brottsförebyggande
            rådets utvärdering överträds förbudet i så hög grad att värdet
            är begränsat. Om brottslingen kunde dömas till GPS-övervakning
            skulle kvinnan kunna känna sig tryggare. GPS-sändare skulle också
            kunna användas vid permissioner. Utöver lättnaden för drabbade
            kvinnor skulle mycket resurser kunna sparas med ett sådant system.
          </note>
          <note>
            Många brottsoffer, inte minst kvinnor som utsätts för våldsbrott
            av närstående män, känner stor otrygghet i samband med gärningsmannens
            villkorliga frigivning. Otryggheten kan reduceras om den nya geografiska
            informationstekniken används. Vi måste på alla sätt stärka tryggheten
            för dem som ska skyddas av besöksförbudet.
          </note>
          <note>
            Slutligen, herr talman, vill jag säga några ord om skadestånd.
          </note>
          <note>
            FN:s deklaration om brottsoffers rättigheter från 1995 anger
            som grundläggande princip att brottsoffer har rätt till skadestånd
            från gärningsmannen och att system ska skapas så att brottsoffren
            snabbt och enkelt får gottgörelse.
          </note>
          <note>
            Verkligheten i Sverige är en annan. Ofta försenas eller uteblir
            betalningen. Det är inte rimligt att brottsoffret på nytt ska
            skymfas av en brottsling som inte betalar sitt skadestånd. Kristdemokraterna
            har vid upprepade tillfällen hävdat att man måste pröva möjligheten
            att staten förskotterar skadestånd till brottsoffret och alltså
            övertar fordran på gärningsmannen. Detta gäller i merparten av
            EU:s medlemsländer, och Sverige får inte hamna efter i denna fråga.
          </note>
          <note>
            Kristdemokraterna presenterade i veckan ett 13-punktsprogram
            mot den omfattande och lukrativa människohandeln. I rapporten
            pekar vi bland annat på att de kvinnor och barn som utsätts för
            detta ohyggligt vidriga brott kan bli utan tilldömt skadestånd
            bara därför att gärningsmannen påstår sig sakna medel och därmed
            betalningsförmåga. Staten måste garantera dessa kvinnor och barn
            deras skadestånd.
          </note>
          <note>
            Vid hemkomsten riskerar kvinnorna att utsättas för repressalier,
            bli uppsökta av brottssyndikat och förskjutas av sina familjer.
            Förskottering av skadestånd blir alltså särskilt viktigt i de
            fall då brottsoffret tvingas eller väljer att lämna landet efter
            rättsprocessen.
          </note>
          <note>
            Vi menar också att nivåerna på skadestånd som utdöms för sveda
            och värk samt kränkningsersättningens storlek måste ses över så
            att de blir mer rimliga än vad de är i dag. Kristdemokraternas
            förslag och reservationer är steg på vägen mot ett tryggare samhälle
            till gagn inte minst för den utsatta människan.
          </note>
          <note>
            Med detta, herr talman, vill jag yrka bifall till reservation
            1. Jag begränsar mig på sedvanligt sätt för tids vinnande till
            denna, även om jag står bakom samtliga våra reservationer.
          </note>
          <note type="speaker">
            Anf. 130 ROLF OLSSON (v):
          </note>
          <note>
            Herr talman! Våldsbrott kan drabba alla, och brottsoffer kan
            vi alla bli. Men generellt måste konstateras att en del grupper
            och befolkningsskikt är mer utsatta än andra. Ensamstående drabbas
            generellt mer än sammanboende, och redan utsatta grupper drabbas
            hårdare av våldbrott än mer etablerade grupper i samhället. Marginaliserade
            grupper som hemlösa, missbrukare och kriminellt belastade är alldeles
            särskilt hårt utsatta.
          </note>
          <note>
            Dessa iakttagelser är mycket viktiga och måste följas upp och
            åtgärdas politiskt. Likaså måste vi med öppna ögon se de patriarkala
            könsmaktsmönstren och hur dessa visar sig till exempel i form
            av sexualiserat våld, som tyvärr pågår året om och som vi måste
            fortsätta att bekämpa.
          </note>
          <note>
            Herr talman! När det gäller samhällets insatser för att bistå
            brottsoffer finns det många olika nivåer och instanser som har
            ett ansvar och en uppgift för verksamheten. Tyvärr måste vi konstatera
            att det brister i samordning mellan olika organ, och det är också
            tydligt att det varierar kraftigt mellan till exempel de centrala
            insatserna i landets kommuner när det gäller stödinsatser för
            brottsoffer. Det spretar ibland åt olika håll, vilket inte är
            bra. Vänsterpartiet anser därför att Brottsoffermyndigheten borde
            få i uppdrag att ur ett helhetsperspektiv se över samhällets insatser
            för att bistå brottsoffer. Det har vi en reservation om.
          </note>
          <note>
            Herr talman! Det finns all anledning att i detta sammanhang särskilt
            betona att äldre och funktionshindrade är särskilt sårbara för
            att utsättas för brott, inklusive våldsbrott och sexuella övergrepp.
            Det handlar ofta om brott som begås i offrens hem eller på vårdinrättningar.
            Alltför ofta är förövaren någon som offret är beroende av, en
            anhörig eller någon i personalen. Detta måste vi våga prata om
            högt och tydligt. Här kan vi verkligen tala om sårbara brottsoffer.
          </note>
          <note>
            I Vänsterpartiet är vi inte nöjda med vad som hittills har åstadkommits
            på dessa områden. Precis som man konstaterar i betänkandet finns
            det med all sannolikhet ett stort mörkertal när det gäller brottsligheten
            mot dessa grupper. Det är också värt att notera att många av dem
            vi nu pratar om ofta har svårigheter i kontakter med rättsväsendet
            eller med brottsofferjourer. Det kan röra sig om olika former
            av kommunikationsproblem eller bristande tillgänglighet av olika
            slag. Vi anser därför att situationen för dessa grupper behöver
            belysas över landet och föreslår i en reservation att Brottsoffermyndigheten
            bland annat får i uppdrag att ytterligare utreda situationen över
            landet och komma med förslag om hur våldet bättre kan upptäckas
            och anmälas och hur ett fungerande stöd kan utformas.
          </note>
          <note>
            Herr talman! Vänsterpartiet ser det som mycket positivt att ett
            enigt utskott står bakom ett förslag till tillkännagivande om
            att regeringen ger Brottsoffermyndigheten i uppdrag att se över
            möjligheterna att få brottsskadeersättning när gärningsmannen
            är under 15 år. Vi i Vänsterpartiet som har motionerat i frågan
            tycker att detta är en rättvisefråga som det finns god anledning
            att belysa.
          </note>
          <note>
            Herr talman! Brott mot personer som innebär kränkningar, våldshandlingar
            och förolämpningar på grund av offrets sexuella läggning eller
            könsidentitet är tyvärr bara alltför vanligt förekommande. Vi
            framhåller i reservation 8, från fem partier, att det finns luckor
            i nuvarande lagstiftning som bör täckas. I de bestämmelser i brottsbalkens
            5 kap. 5 § om allmänt åtal för förolämpning talas det om åtal
            för anspelning på någons homosexuella läggning. Detta bör vidgas
            till att omfatta sexuell läggning och könsidentitet, anser vi.
            En översyn av tillämpningen av nuvarande regler behöver också
            göras. Våldet mot HBT-grupperna ute i samhället är tyvärr omfattande
            och, naturligtvis, oacceptabelt.
          </note>
          <note>
            Herr talman! Jag står självfallet bakom Vänsterpartiets alla
            reservationer men vill för tids vinnande nöja mig med att yrka
            bifall till reservation 8.
          </note>
          <note type="speaker">
            Anf. 131 HILLEVI ENGSTRÖM (m) replik:
          </note>
          <note>
            Herr talman! En särskilt utsatt grupp brottsoffer är kvinnor
            som blir utsatta för våld, hot och sexuella övergrepp av en man
            som de har eller har haft en relation till. Det är vi alla överens
            om. Detta är till och med så allvarligt att det finns ett speciellt
            brott som benämns grov kvinnofridskränkning. I det brottet går
            straffsatsen från sex månaders till sex års fängelse. Snittiden
            i domarna är ungefär åtta månader.
          </note>
          <note>
            Jag vill ställa en fråga till Rolf Olsson om denna särskilt utsatta
            grupp kvinnor det kan i och för sig vara män också, men det handlar
            mest om kvinnor: Är det rimligt, Rolf Olsson, att en sådan här
            gärningsman, som upprepade gånger begår grov misshandel, hot och
            sexuella övergrepp mot en kvinna, ska kunna bli dömd till en påföljd
            som innebär att kratta löv i en park, alltså samhällstjänst? Samhällstjänst
            kan också innebära annat. Det förekommer att de här männen blir
            dömda till villkorlig dom, skyddstillsyn eller samhällstjänst.
            Är det rimligt med sådana påföljder för grov kvinnofridskränkning?
          </note>
          <note type="speaker">
            Anf. 132 ROLF OLSSON (v) replik:
          </note>
          <note>
            Herr talman! Jag vill naturligtvis understryka att det är oerhört
            allvarliga brott som Hillevi Engström talar om. Vi har en gemensam
            syn här. Dessa brott bör fördömas, och vi ser med stor avsky på
            dem. Självfallet är det så.
          </note>
          <note>
            Praxis när det gäller sådana här brott det framgår också av betänkandet
            är att påföljden normalt är fängelse. Men vi kan inte alltid föreställa
            oss alla omständigheter i det enskilda fallet. Det kan finnas
            omständigheter som gör att påföljden blir någonting annat. Men
            normalfallet är fängelse. Det är min uppfattning, och det är såvitt
            jag kan läsa ut också den uppfattning som framförs i betänkandet.
          </note>
          <note>
            En viktig sak och den är vi säkert överens om är att det naturligtvis
            är domstolarna som ska döma och att vi fullt ut ska låta dem göra
            det.
          </note>
          <note type="speaker">
            Anf. 133 HILLEVI ENGSTRÖM (m) replik:
          </note>
          <note>
            Herr talman! För de kvinnor som jag kommer i kontakt med i mitt
            arbete som ordförande för en kvinnojour är det fullständigt oacceptabelt,
            liksom för det stora flertalet av allmänheten, med en sådan påföljd
            i ett så allvarligt brott som vi här i riksdagen har bestämt ska
            kunna generera fängelse i upp till sex år. Det är lång tid. Det
            här handlar om fall där en man upprepade gånger kränker en kvinna
            där det finns ett beroendeförhållande, en relation eller där det
            har funnits en relation. Kvinnan blir upprepade gånger utsatt
            för misshandel, hot och sexuella övergrepp.
          </note>
          <note>
            Jag undrar hur en misshandel eller ett brott ska se ut för att
            man ska dömas till sex års fängelse. Det kan ändå inte vara rimligt
            att man får samhällstjänst för den typen av brott. Hur ska samhället
            uppfatta lagstiftaren? Vi måste ju kunna på något sätt motivera
            eller förklara vad det är för typ av händelser vi talar om, när
            påföljden kan stanna vid samhällstjänst för sådana här upprepade
            kränkningar. Det är ganska viktigt att man gör detta tydligt.
          </note>
          <note>
            Många frågar mig om detta i mitt arbete med misshandlade kvinnor.
            De tycker att det är ofattbart.
          </note>
          <note type="speaker">
            Anf. 134 ROLF OLSSON (v) replik:
          </note>
          <note>
            Herr talman! Jag upprepar det jag sade, för jag vill vara tydlig
            på den här punkten.
          </note>
          <note>
            Jag ser allvarligt på det här. Det handlar om mycket allvarliga
            brott. Jag vill inte på något sätt bagatellisera dessa gärningar
            misshandel av kvinnor och de andra brott som har nämnts här och
            jag upprepar att det är min uppfattning och den uppfattning som
            framförs i betänkandet att den normala påföljdspraxisen innebär
            fängelse för denna typ av grova gärningar. Det är rätt och riktigt.
            Det anser jag.
          </note>
          <note>
            Men naturligtvis kan det finnas omständigheter i det enskilda
            fallet som gör att påföljden kan bli någonting annat. Det är domstolen
            som ska döma. Det tycker jag är en riktig ordning, och jag utgår
            från att Hillevi Engström också tycker det. I det enskilda fallet
            kan det finnas omständigheter som gör att påföljden blir en annan,
            men normalfallet är och ska vara fängelse.
          </note>
          <note type="speaker">
            Anf. 135 JOHAN LINANDER (c):
          </note>
          <note>
            Herr talman! Denna debatt om våldsbrott och brottsoffer har vi
            en gång per år. När jag stod här förra året berättade jag om ett
            samtal med en kvinna som lever med så allvarliga hot över sig
            att hon har både skyddad identitet och kvarskrivning. I Sverige
            finns det ungefär 500 personer som har sådant skydd, varav över
            200 är barn. Jag väntar mig inte att ni kommer ihåg vad jag sade
            förra året, och därför tänker jag upprepa det.
          </note>
          <note>
            Samhällets krav på identifikation och ofta bristande förståelse
            gör att dessa personer inte kan arbeta, inte studera och inte
            starta företag. De råkar dessutom ut för en mängd problem genom
            att de inte kan uppge sin identitet och för att de inte bor i
            den kommun där de är folkbokförda.
          </note>
          <note>
            Jag tänkte ge några exempel som jag har fått från den kvinna
            jag har samtalat med:
          </note>
          <note>
            När den här kvinnan ansökte om extra socialbidrag för att få
            de extra kostnader täckta hon hade på grund av sin skyddade identitet
            och kvarskrivning uppmuntrade socialtjänsten henne till att ansöka
            om bidrag från stiftelser och fonder. Visst finns det många sådana
            fonder, men för att kunna ansöka om pengar måste man uppge sin
            bostadsadress. Alltså gick inte det heller.
          </note>
          <note>
            Även om det är oerhört jobbigt att byta identitet skulle det
            underlätta för de här personerna. Många av deras problem skulle
            lösas om de fick en ny identitet. De har ansökt men fått avslag.
            Anledningen är att pengarna ska tas från polisens ordinarie anslag,
            och det är dyrt, så polisen säger nej. Jag tycker att det är allt
            annat än rimligt att polisens bristande resurser ska göra att
            dessa personer inte får en chans till omstart i livet.
          </note>
          <note>
            Herr talman! Redan för ett år sedan avslogs samtliga våra yrkanden
            om att stärka hotade kvinnors situation med att Personsäkerhetsutredningens
            betänkande höll på att beredas inom Regeringskansliet. Nu tänker
            jag berätta vad som har hänt sedan dess.
          </note>
          <note>
            Ingenting!
          </note>
          <note>
            I år avstyrks alla förslag med att Personsäkerhetsutredningens
            betänkande håller på att beredas inom Justitiedepartementet. Det
            har faktiskt flyttats från Regeringskansliet till Justitiedepartementet.
            Men vad hjälper det de utsatta kvinnorna?
          </note>
          <note>
            Är det så svårt att förstå de här kvinnornas förtvivlan? Varje
            dag lever de under hot, inte bara hot från den man som hotar dem
            till livet utan även hotet av otrygghet, en omöjlig ekonomisk
            situation och otrygghet för barnen.
          </note>
          <note>
            För några dagar sedan talade jag åter med samma kvinna, och hon
            bekräftar att ingenting har hänt. Det är samma situation som förra
            året. Hon är dock en mycket driftig kvinna och gör allt hon kan
            för att förbättra sin situation. Men hon berättade att det finns
            andra som lever i hennes situation och som har försökt ta, eller
            till och med tagit, sitt eget liv eftersom de inte ser någon utväg.
            För några veckor sedan fick den här kvinnan träffa statsrådet
            Morgan Johansson, och jag är övertygad om att han fick sig en
            verklig tankeställare. Nu gäller det bara att han lyckas övertyga
            justitieminister Thomas Bodström om att åtgärder måste vidtas,
            och vidtas snabbt. Tyvärr får vi ingen draghjälp av socialdemokraterna
            i justitieutskottet.
          </note>
          <note>
            Från Centerpartiet har vi sju reservationer i betänkandet som
            innehåller förslag som direkt skulle förbättra utsatta kvinnors
            situation.
          </note>
          <note>
            För det första: Ett nationellt program om personsäkerhet. I denna
            reservation tar vi upp att kostnader för dem som tvingas använda
            skyddsåtgärder såsom spärrmarkering, kvarskrivning, bättre lås
            och larm ska ersättas av staten.
          </note>
          <note>
            För det andra: Trygghetspaket för hotade kvinnor. Det finns redan
            trygghetspaket i dag, men de räcker inte till. Kan ni tänka er
            känslan att få veta att visserligen har du rätt till ett trygghetspaket,
            men du kan inte få något för de är slut!
          </note>
          <note>
            För det tredje: Straffskalan vid kvinnomisshandel. I denna reservation
            tar vi bland annat upp att hedersrelaterade motiv till våld ska
            ses som en försvårande omständighet i brottsbalken.
          </note>
          <note>
            För det fjärde: Polisens och åklagarnas insatser. Hot- och riskbedömningsmodellen
            Sara bör införas som standard vid alla polismyndigheter. Där den
            används visas goda resultat.
          </note>
          <note>
            För det femte: Information vid permissioner. Hänsyn måste tas
            till brottsoffrets skyddsaspekter när beslut om permission fattas,
            och brottsoffret ska alltid få veta när gärningsmannen får permission.
          </note>
          <note>
            För det sjätte: Straffhöjning vid överträdelse av besöksförbud.
            Det har vi hört om tidigare. Det finns åtskilliga män som fullkomligt
            ignorerar det besöksförbud som de fått. För att göra besöksförbud
            effektivare bör straffen för överträdelser höjas, speciellt när
            överträdelserna sker systematiskt.
          </note>
          <note>
            För det sjunde: Elektronisk övervakning av besöksförbud. För
            att öka den hotade kvinnans skydd från den man som fått besöksförbud
            och som bedöms som farlig eller som systematiskt överträtt besöksförbudet
            ska detta kunna kombineras med elektronisk övervakning, så kallad
            fotboja.
          </note>
          <note>
            Samtliga dessa sju direkta förbättringar yrkar Socialdemokraterna,
            Vänsterpartiet och Miljöpartiet avslag på.
          </note>
          <note>
            Herr talman! Det finns mycket mer som jag skulle kunna säga om
            de totalt 16 reservationer som Centerpartiet står bakom, men jag
            väljer att yrka bifall till enbart reservation 16 under punkt
            17 om elektronisk övervakning av besöksförbud.
          </note>
          <note type="speaker">
            Anf. 136 LEIF BJÖRNLOD (mp):
          </note>
          <note>
            Herr talman! Vi är från Miljöpartiets sida med på två reservationer.
            Jag passar på att yrka bifall till reservation 14 under punkt
            15. Den handlar om våld mot äldre och funktionshindrade. Här har
            Rolf Olsson redan tagit upp och talat om att det mest skrämmande
            i den här frågan faktiskt är att det handlar om hade jag pratat
            om kartor hade jag sagt ett vitt fält ett stort mörkertal när
            det gäller människor som drabbas på ett synnerligen olyckligt
            sätt. De har ytterligt små möjligheter att föra sin egen talan.
            De har ofta också bindningar till de här personerna som gör att
            de inte törs, vågar eller anser sig kunna föra talan mot närstående
            personer son eller annan närstående som förgriper sig på dem.
          </note>
          <note>
            Därför anser vi att det vore alldeles riktigt, som vi säger i
            vår reservation, att Brottsoffermyndigheten fick i uppdrag att
            ytterligare se igenom deras situation.
          </note>
          <note>
            I övrigt har vi en diskussion om målsägandebiträde för efterlevande.
            Det känns som en mycket angelägen fråga. Den frågan tas upp i
            en, vill jag minnas, moderat reservation. Svaret är att det ska
            tillsättas en utredning som ska lämna besked senast den 31 december
            2005. Jag hoppas att det svaret är tillfyllest och att vi kan
            ge skydd för människor som har hamnat i den olyckliga situation
            som beskrivs i texten Osmo Vallo med mera. Jag hoppas att det
            verkligen kommer ett positivt förslag från utredningen. I annat
            fall är jag beredd att lägga fram förslag igen.
          </note>
          <note type="speaker">
            Anf. 137 HILLEVI ENGSTRÖM (m) replik:
          </note>
          <note>
            Herr talman! Jag ska inte bli så långradig, men jag kan informera
            Leif Björnlod om det som gäller för efterlevandes rätt till målsägandebiträde.
            Jag har läst igenom direktiven från den 17 februari. Det som står
            helt klart i direktiven är att en utgångspunkt för utredaren är
            att lagens tillämpningsområde inte ska utvidgas.
          </note>
          <note>
            Där försvann alltså den möjlighet som vi har diskuterat tidigare
            när det gäller barn som bevittnar våld och som vi tycker på något
            sätt ska ges en roll i processen. Det kanske kommer i en annan
            ordning - det vet jag inte. Men det står uttryckligen om efterlevandes
            rätt till målsägandebiträde att man har haft uppe den frågan tidigare,
            och regeringen skriver att möjligheten för efterlevande att få
            skadestånd regleras i skadeståndslagen och så vidare och att det
            inte finns något behov av att överväga om efterlevande som målsägande
            ska kunna få målsägandebiträde. Jag tycker att det finns fog för
            vår reservation.
          </note>
          <note>
            Många fall har varit massmedialt väldigt uppmärksammade. I till
            exempel Anna Lindh-fallet var vi alla överens om att det var rimligt
            att de efterlevande fick målsägandebiträde. Det måste vara den
            tingens ordning att har man en anhörig som blir mördad eller på
            annat sätt bragts om livet ska man ha rätt till målsägandebiträde.
            Hela det här utredningsdirektivet andas att man vill spara på
            kostnaderna på målsägandens bekostnad. Det kan vi moderater aldrig
            ställa upp på.
          </note>
          <note>
            Jag ville gärna informera Leif Björnlod om dessa direktiv.
          </note>
          <note type="speaker">
            Anf. 138 LEIF BJÖRNLOD (mp) replik:
          </note>
          <note>
            Herr talman! Det som jag mest har fastnat för i den här situationen
            är det som står i direktiven om människor som har avlidit eller
            skadats i samband med polisingripanden. Det känns väldigt viktigt.
            När det handlar om en myndighet blir människor försatta i ett
            ytterligare underläge.
          </note>
          <note>
            Därför anser jag att detta är viktigt, och jag tycker att direktiven
            är korrekta och riktiga.
          </note>
          <note>
            När det gäller möjligheter för barn ser jag att man kan göra
            detta i andra situationer, och inte i den här. Jag har specifikt
            fastnat för situationer där människor blir offer i ett polisingripande.
          </note>
          <note type="speaker">
            Anf. 139 HILLEVI ENGSTRÖM (m) replik:
          </note>
          <note>
            Fru talman! Målsägarbiträdena är oerhört viktiga för brottsoffret
            och för målsägande i processen. Det vittnar alla om som är inblandade
            advokater, åklagare och domare.
          </note>
          <note>
            I det senaste numret av BOJ:s tidning tar man upp just frågan
            om målsägare i kläm. Det finns en uppsats en jurist som har gjort
            ett examensarbete i juridik där det särskilt påtalas att det krävs
            en juristutbildad person för att biträda målsägarna under rättsprocessen.
            Det gäller framför allt vid huvudförhandlingen. Det är väldigt
            viktigt. Nu riskerar utredningen att gå i helt motsatt riktning.
          </note>
          <note>
            Det hade varit intressant att höra om du hade varit med i diskussionerna
            om direktiven. Vad sade ni i så fall där? Det finns ju inget som
            säger att det ska vara skillnad ifall man blir utsatt för ett
            brott i samband med polisingripande. Inte ens det finns med i
            direktiven.
          </note>
          <note type="speaker">
            Anf. 140 LEIF BJÖRNLOD (mp) replik:
          </note>
          <note>
            Fru talman! Jag delar Hillevi Engströms uppfattning att människor
            som kommer in i en rättssal hamnar i ett underläge av flera skäl.
            De kan vara brottsoffer, och de hamnar i en ny situation som kan
            vara svår att hantera.
          </note>
          <note>
            Jag kan tala om för Hillevi Engström att jag för 12 eller 15
            år sedan skrev ett förslag till en partikongress angående vittnesstöd
            och det som vi kallar för medborgarvittne med mera.
          </note>
          <note>
            Med erfarenhet från min nämndemannaperiod inser jag fuller väl
            att människor är i ett underläge. Jag är villig att på olika sätt
            där så är möjligt stärka deras situation.
          </note>
          <note type="speaker">
            Anf. 141 MARGARETA SANDGREN (s):
          </note>
          <note>
            Fru talman! Jag har nu suttit här i min bänk och lyssnat till
            en rad anföranden som har sin grund i motioner från den allmänna
            motionstiden.
          </note>
          <note>
            Jag är glad för det engagemang som visas i brottsofferfrågor
            och som ligger oss alla nära om hjärtat. Många av motionerna är
            sådana som återkommer från tidigare år. Det visar på en ihållighet
            som ofta behövs i många frågor.
          </note>
          <note>
            Samtidigt kan jag konstatera att i flertalet frågor som tas upp
            i betänkandet har åtgärder vidtagits, utredningsbetänkanden har
            lagts fram och bereds eller initiativ har tagits till nya utredningar.
            Av den anledningen yrkar jag avslag på samtliga reservationer.
          </note>
          <note>
            I ett tidigare inlägg sade Johan Linander att allt avfärdas och
            att det bara är utredningar, översyn och så vidare. Men det är
            faktiskt oftast det som oppositionen begär i sina reservationer.
            Det handlar om ytterligare utredningar eller ytterligare översyn.
            Om man begär en utredning eller en översyn kommer det att ta ganska
            lång tid. Det är väl rimligt att man får tid på sig att göra den
            översynen eller utredningen. Om det är en utredning läggs det
            fram ett betänkande. Det är väl ändå rimligt att det betänkandet
            går ut på remiss så att de som är involverade på rättsväsendets
            olika myndigheter får möjlighet att säga sitt om de förslagen.
          </note>
          <note>
            Sedan är det väl också ganska rimligt att departementet får tid
            på sig att överväga både betänkandets förslag och de remissvar
            som har inkommit på det. Det tar lite tid ibland när man ska göra
            sådana här översyner eller en utredning. Det är faktiskt det som
            ni själva oftast kräver.
          </note>
          <note>
            Trots att vi nu tycker att vi har kommit ganska långt när det
            gäller olika brottsofferfrågor innebär inte det att vi är nöjda
            med hur det ser ut i dag. Det är klart att vi kan kosta på oss
            att vara självkritiska. Det finns stora insatser att göra på flera
            områden. En del insatser kan vi lagstifta om. På andra områden
            handlar det om bättre samarbete mellan myndigheter, och inte minst
            organisationer. Ibland handlar det om att myndigheter inte har
            tagit på sig och anammat riktlinjer i den grad som vi önskar.
            Det kan också handla om bemötande eller rena utbildningsfrågor.
          </note>
          <note>
            Jag kan lova samtliga här i kammaren att vi ska bli bättre på
            alla dessa områden. Vi måste dock också konstatera att området
            är komplext och att antalet aktörer som berörs är stort. Det saknas
            tillräcklig kunskap inom flera olika fält. Det är med andra ord
            ett ständigt pågående arbete som håller på. Det måste fortsätta
            att pågå.
          </note>
          <note>
            Om man en gång för alla har gjort en lagstiftning, om man en
            gång för alla har lagt ut ett regleringsbrev och om man en gång
            för alla har fastställt en viss ordning innebär inte det att det
            tillämpas på det sätt som vi önskar härifrån. Vi måste ständigt
            bevaka och granska att det utförs på det sätt som var tänkt en
            gång från början. Det är ett ständigt pågående arbete.
          </note>
          <note>
            För alla dem som drabbas av våld på ett eller annat sätt kan
            jag förstå att reformer inte kan ske fort nog. Men lagstiftning
            tar den tid som krävs för att utverka en tydlig lagstiftning.
            Det vet ni också om i den här kammaren. Det gäller alldeles oavsett,
            Johan Linander och ni andra, om det sitter en socialdemokratisk
            eller en borgerlig regering. Det tar faktiskt tid.
          </note>
          <note>
            Bemötande, samverkan och attityder är inte heller något som förändras
            över en natt, en vecka eller några månader även om vi alla skulle
            önska det. Vi vet att det tar tid att genomsyra verksamheter på
            olika sätt.
          </note>
          <note>
            Under de år som jag har suttit i riksdagen har väldigt mycket
            hänt när det gäller stödet för, skyddet av och inte minst synen
            på brottsoffer. Det är viktiga steg i rätt riktning. Det var en
            stor framgång när Brottsoffermyndigheten bildades för tio år sedan.
            Genom denna verksamhet samlas och sprids informationen och forskningsresultat
            för bättre bemötande och behandling av brottsoffer. Ungefär samtidigt
            inrättades Rikskvinnocentrum på förslag av Kvinnovåldskommissionen.
            Regeringen har bidragit ekonomiskt till utbyggnad av verksamheter
            som är tänkta att kunna stå modell för liknande verksamhet och
            som kan komma att startas i andra delar av landet.
          </note>
          <note>
            I Rikskvinnocentrums uppgifter ingår förutom att ta hand om patienter
            att genomföra utbildning, sprida information och bedriva forskning
            om bland annat effekterna av våld mot kvinnor. Regeringen bereder
            nu förslaget om att ombilda Rikskvinnocentrum till ett nationellt
            institut.
          </note>
          <note>
            Vi har också infört en särskild företrädare för barn under 18
            år i vissa fall där man kan anta att det har pågått ett brott
            mot dem och vårdnadshavaren till exempel kan misstänkas för brott.
          </note>
          <note>
            Vidare har vi vidgat socialtjänstens ansvar för brottsoffer.
            Jag kan också konstatera att vi har skärpt reglerna för besöksförbud
            så sent som för ett och ett halvt år sedan till att gälla ett
            större geografiskt område.
          </note>
          <note>
            Det här är bara några exempel på åtgärder som redan har vidtagits.
          </note>
          <note>
            Inom Regeringskansliet bereds nu frågan om ett handlingsprogram
            om personsäkerhet och en nationell handlingsplan mot våld i nära
            relationer. Regeringen bereder också frågan om en nationell handlingsplan
            för arbetet med brottsofferfrågor på central och lokal nivå.
          </note>
          <note>
            Vidare har regeringen i sitt regleringsbrev inför 2005 gett Åklagarmyndigheten
            respektive Rikspolisstyrelsen i uppdrag att bland annat redovisa
            insatser som genomförs i fråga om bekämpning av våld mot kvinnor
            och barn.
          </note>
          <note>
            Det sker också ett aktivt arbete i domstolarna, hos polisen och
            hos åklagarna med utbildning när det gäller frågor om jämställdhet,
            sexualiserat våld och hur man inom rättsväsendet bemöter brottsoffer.
            Det anser jag vara ett särskilt viktigt arbete, som enligt min
            åsikt borde kunna ske inom alla de myndigheter som kommer i kontinuerlig
            kontakt med barn och vuxna, exempelvis inom skolan.
          </note>
          <note>
            Som jag tidigare har sagt behöver vi också mer kunskap. Det är
            därför JämO Claes Borgström har fått i uppdrag att analysera varför
            sexuella övergrepp inte anmäls och ge förslag på vad som kan göras
            för att öka benägenheten att anmäla sådana brott. I det uppdraget
            ingår även att undersöka hur brottsoffret upplever brottsutredning
            och rättegång och hur man kan minska påfrestningarna på brottsoffret
            i hela rättsprocessen.
          </note>
          <note>
            Jag skulle kunna räkna upp fler exempel, men jag tänker stanna
            vid ett exempel ur verkligheten.
          </note>
          <note>
            Jag vill också säga att det i det här betänkandet finns åtgärder
            vidtagna på ungefär 30 punkter. Då är det väl ändå så att det
            händer någonting!
          </note>
          <note>
            Låt mig ta ett exempel ur verkligheten. För en tid sedan var
            några av oss nere i Malmö och besökte ett barn- och ungdomskriscentrum.
            Det hela började med ett projekt i kvinnofridspropositionens kölvatten
            där regeringen gett alla myndigheter i uppdrag att samverka och
            förbättra bemötandet av våldsutsatta kvinnor. Efter en genomlysning
            av den faktiska situationen i Malmö avseende socialtjänstens ärenden,
            sjukhusjournaler och polisanmälningar utformades ett handlingsprogram
            för att verka för ökad jämställdhet mellan könen, förebygga våld
            samt ge utsatta skydd och stöd. Grundsynen är att dessa problem
            inte kan lösas av en enda myndighet. Det krävs samverkan mellan
            olika berörda myndigheter och organisationer.
          </note>
          <note>
            Detta resulterade i att det skapades ett kriscentrum för män
            i kris och män som utövar våld, ett för våldsutsatta kvinnor och
            deras barn och ett för barn och ungdomar som utsatts för våld
            och övergrepp. Dessutom har det tagits fram en yrkesgemensam handbok.
            Man har också utbildat poliser i bemötande, metoder och mycket
            annat.
          </note>
          <note>
            I detta centrum finns polisen, åklagaren, socialtjänsten och
            sjukvården tillgängliga. Genom den här verksamheten har man inte
            bara kunnat öka insatserna utan fått en enorm kunskap. Man har
            även kunnat identifiera problem som vi kan ta med oss och åtgärda.
          </note>
          <note>
            Jag tycker att alla som sitter här och har möjlighet ska åka
            ned och besöka detta kriscentrum. Det är väl värt ett besök, och
            jag tror säkert att man kan få med sig mycket av det.
          </note>
          <note>
            Det här exemplet visar att man redan i dag med befintliga resurser
            kan skapa en bra verksamhet med ett helhetsperspektiv där hela
            familjen har möjlighet att få hjälp och där man kan fokusera på
            såväl snabb lagföring som att sätta in behandling och stöd. Med
            myndighetssamverkan och engagemang fungerar det alltså. Det finns
            säkert andra goda exempel i landet också. Låt oss hjälpas åt att
            sprida dessa goda exempel. Vi behöver inte uppfinna hjulet flera
            gånger, utan det finns goda exempel i landet som vi kan ta till
            oss.
          </note>
          <note>
            Fru talman! Jag tänkte avsluta mitt anförande med ett citat ur
            betänkande nr 18 om våldsbrott och brottsoffer: Att utreda brott,
            gripa och lagföra gärningsmannen är rättsstatens främsta skyldighet
            gentemot brottsoffren. I detta ligger även att straffsystemet
            skall uppfattas som rättvist och att påföljderna blir tillräckligt
            ingripande.
          </note>
          <note>
            Att utsättas för brott utgör en grov och allvarlig kränkning
            av den personliga integriteten. Det är därför mycket viktigt att
            samhället i sitt bemötande av brottsoffer ger dem sitt reservationslösa
            stöd. I varje avseende bör brottsoffrens situation särskilt beaktas.
            Vid utformningen av olika styrdokument på rättsväsendets område
            bör således brottsoffrens perspektiv alltid ägnas särskild uppmärksamhet.
            Vidare måste lagstiftningen i högre utsträckning utgå från brottsoffrens
            behov av skydd.
          </note>
          <note>
            Som avslutning säger reservanterna detta står i reservation 1
            att det bör ankomma på regeringen att beakta det anförda i det
            fortsatta arbetet.
          </note>
          <note>
            Utskottsmajoriteten skriver i betänkandet: Utskottet anser att
            det är av största vikt för brottsoffren att det finns ett väl
            fungerande rättsväsende, vilket bl.a. innebär att de som begår
            brott identifieras och lagförs. Vikten av att åtgärder vidtas
            för att klara upp fler brott får dock inte skymma det faktum att
            det även behövs åtgärder som är direkt inriktade på att ge brottsoffren
            stöd. Riksdagen har också framhållit detta som en prioriterad
            uppgift och bl.a. uttalat att våld mot utsatta grupper, såsom
            kvinnor och barn, är något som skall uppmärksammas särskilt av
            polis och åklagare. Utskottet kan också konstatera att ytterligare
            förslag lämnats av olika utredningar och att dessa förslag är
            ägnade att bidra till att förbättra situationen för dem som utsatts
            för brott.
          </note>
          <note>
            Jag tycker att man nästan får anstränga sig lite för att se någon
            skillnad på de här två texterna. Det ena är reservationstexten
            och det andra utskottets majoritetstext. Det kan skilja i detaljer
            vad vi vill och önskar, men inte som helhet.
          </note>
          <note>
            Jag vill tacka alla er som, i likhet med mig och andra, har visat
            stort engagemang i de här frågorna. Det är viktiga frågor som
            har stor betydelse för samhället, och i synnerhet för brottsoffren.
            Jag kan, som sagt, konstatera att i flertalet av de frågor som
            tas upp i betänkandet har åtgärder vidtagits, utredningsbetänkanden
            lagts fram och beretts eller initiativ tagits till nya utredningar.
            Det innebär att vi har mycket att se fram emot på det här området.
          </note>
          <note>
            Huvudpunkten är att vi inte vill att någon ska utsättas för brott
            över huvud taget, men den utopin kommer naturligtvis inte att
            infinna sig. Därför måste vi se till att hjälpa och stödja alla
            dem som utsatts för brott.
          </note>
          <note>
            Men vi måste också arbeta hårt i den andra ändan, där kriminaliteten
            har sin början. Den största grogrunden för kriminalitet är stora
            klyftor i samhället. Känslan av att vara utanför utan möjlighet
            att påverka sin situation är farlig. Den föder frustration och
            en ilska som ibland får sitt utlopp i våld och andra kriminella
            handlingar. Därför är det bästa sättet att långsiktigt bekämpa
            brott att skapa ett Sverige där klyftorna är små, ett Sverige
            där alla har rätt till arbete och där alla barn och ungdomar har
            en trygg uppväxt med en meningsfull och utvecklande fritid. Trygghetens
            bästa väktare är människans välfärd.
          </note>
          <note>
            Jag avslutar därmed mitt anförande och yrkar bifall till förslaget
            i det här betänkandet och avslag på reservationerna.
          </note>
          <note type="speaker">
            Anf. 142 JOHAN LINANDER (c) replik:
          </note>
          <note>
            Fru talman! Margareta Sandgren har givetvis rätt i att vi i oppositionen
            ibland kräver utredningar och att det tar tid. Så ska det givetvis
            vara. Men jag tycker i och för sig att en lagstiftning, inklusive
            utredning, remisser, lagrådsremiss och så vidare, borde kunna
            hinnas med på fyra år. Annars klarar vi inte ens av att ändra
            lagstiftningen under en mandatperiod. Det är lite svårt att förklara
            för dem som går och röstar på valdagen. Sexualbrotten tog ju uppemot
            sju år.
          </note>
          <note>
            Vi i oppositionen kräver utredningar när vi vill ha en ny lagstiftning.
            Det gäller till exempel reservation 7 i det här betänkandet om
            att hedersrelaterat våld ska vara en försvårande omständighet
            i 29 kap. 2 § i brottsbalken. Det är ganska självklart. Vi vill
            ju inte att majoriteten ska lägga fram en färdig lagtext på utskottets
            bord. Detsamma gäller förföljelse, som vi diskuterade i justitieutskottet
            tidigare i dag. Vi i oppositionen skulle aldrig kunna tänka oss
            att kräva att det ska göras omedelbart. Vi måste självfallet utreda
            det.
          </note>
          <note>
            Men jag tog upp en del saker i mitt anförande, till exempel de
            människor som vill byta identitet. De skulle kunna få många av
            sina problem lösta. Det finns ju redan regler för det. Anledningen
            till att de får avslag är att det är dyrt, och polisen har ont
            om resurser. Inte behöver Socialdemokraterna utreda det. Ni kan
            säga: Ja, vi ska fixa det.
          </note>
          <note>
            Vi kan ta trygghetspaketen. Det finns redan trygghetspaket, men
            de räcker inte till. Kvinnor får köa. De får höra att visserligen
            har de rätt till ett trygghetspaket men det finns inga just nu.
            Det behöver inte heller utredas. Har man ansvar får man också
            lösa sådana problem.
          </note>
          <note type="speaker">
            Anf. 143 MARGARETA SANDGREN (s) replik:
          </note>
          <note>
            Fru talman! Tyvärr måste jag erkänna att jag inte kan så mycket
            om detta med skyddad identitet eller ny identitet och om det är
            en kostnadsfråga. Jag tycker att det är illavarslande att den
            som har skyddad identitet inte kan få den hjälp och det stöd som
            man behöver, som Johan Linander redovisade i sitt anförande. Jag
            lovar att jag ska ta med mig den frågan och se om det är polisens
            kostnader som är skälet till att man inte kan ge en ny identitet
            och vad det krävs för åtgärder för detta. Sedan får jag väl återkomma
            till detta i något annat sammanhang.
          </note>
          <note>
            När det gäller trygghetspaketen måste jag ställa en fråga till
            Johan Linander: Är det ett omfattande problem? Är det köer överallt
            i landet för att få de här trygghetspaketen? Jag ska gärna ta
            reda på mer. Några av oss sitter ju i Rikspolisstyrelsens styrelse.
            Där kan vi ställa frågan om det är så. Sedan är det varje polismyndighet
            som beslutar om vilka resurser man ska ställa till förfogande
            för olika åtgärder. Det kan vara en familjevåldsenhet, larmpaket
            eller någonting annat. Jag är beredd att ta med mig den frågan
            ut i landet också till mina partivänner som sitter i olika polisstyrelser.
            Jag tror att vi på olika sätt behöver driva på ute i polisstyrelserna
            i de här frågorna.
          </note>
          <note type="speaker">
            Anf. 144 JOHAN LINANDER (c) replik:
          </note>
          <note>
            Fru talman! Tack, Margareta Sandgren! Jag tycker att det var
            ett jättebra svar på min replik. Det är sällan jag säger så. Det
            var ett jättebra svar. Sådant vill man höra lite oftare.
          </note>
          <note>
            När det gäller trygghetspaket har jag hört att man fick det svaret
            på ett ställe. Jag vet inte om det är så i hela landet. Men jag
            tycker att det är allvarligt nog att ett fåtal kvinnor, om det
            nu är ett fåtal, får det här svaret. När man är i den situationen
            att man känner att man behöver ett trygghetspaket det är ju också
            en begränsning av livsstilen är det ganska knäckande att få svaret
            att man inte kan få det av den anledningen att det är brist på
            dem.
          </note>
          <note>
            Jag tackar för svaret. Det var jättebra. Jag är jättenöjd om
            du tar med dig detta och försöker göra någonting åt det.
          </note>
          <note type="speaker">
            Anf. 145 MARGARETA SANDGREN (s) replik:
          </note>
          <note>
            Fru talman! Jag vet att frågan om trygghetspaketen har varit
            uppe tidigare. Det är möjligt att behovet har ökat, men för några
            år sedan sades det att det fanns tillräckligt med trygghetspaket,
            att det inte var några köer. Men jag ska ta med mig frågan och
            ställa den ute i landet.
          </note>
          <note type="speaker">
            Anf. 146 HILLEVI ENGSTRÖM (m) replik:
          </note>
          <note>
            Fru talman! Medvetet tog jag inte upp så många saker i mitt anförande,
            för jag tyckte att det var en fråga som överskuggade de övriga
            och som var väldigt viktig principiellt, nämligen frågan om just
            målsägarbiträden.
          </note>
          <note>
            När man läser direktiven blir man förvånad, och jag skulle vilja
            veta hur ni har resonerat kring att det i vissa fall skulle vara
            bättre för en målsägare att nöja sig med att ha med en stödperson
            vid själva huvudförhandlingen. Det rimmar lite illa med alla andra
            uttalanden som görs.
          </note>
          <note>
            Jag vill också fråga varför man inte i direktiven har tagit upp
            någonting av det som Inga-Britt Ahlenius och Riksrevisionsverket
            lade fram som förslag i rapporten Varför blev det dyrare? Där
            tittade man på offentliga försvarare, målsägandebiträden och offentliga
            biträden. Det fanns en del konkreta förslag som skulle kunna sänka
            kostnaden utan att minska kvaliteten, men av dessa ser man ju
            ingenting i direktiven.
          </note>
          <note>
            Det är alltså två frågor som jag gärna vill ha svar på: Hur har
            ni resonerat kring neddragningen av målsägarbiträden? Och varför
            föreslår man ingenting utifrån RRV:s rapport?
          </note>
          <note type="speaker">
            Anf. 147 MARGARETA SANDGREN (s) replik:
          </note>
          <note>
            Fru talman! När det gäller direktiv till olika utredningar är
            vi inte alltid involverade i varje detalj, och alla är inte involverade
            i varje detalj i utredningarna.
          </note>
          <note>
            Syftet är inte att försämra för dem som behöver ett målsägandebiträde,
            men det kanske behövs en översyn för att klargöra de olika aktörernas
            roller i en rättsprocess. Naturligtvis kanske man kan titta på
            kostnaderna. Även om det inte framgår av detta betänkande, gör
            man väl kanske det också. Men syftet är definitivt inte att försämra
            möjligheten att få ett målsägandebiträde.
          </note>
          <note>
            Sedan citerade du vad som står i betänkandet och sade kan åtföljas
            av en stödperson. Det innebär inte att en målsägande ska eller
            bör åtföljas av en stödperson, utan det står kan åtföljas.
          </note>
          <note>
            Det här får man titta på. Jag är beredd att följa den här frågan,
            för naturligtvis ska det inte ske några försämringar för den som
            behöver ett målsägandebiträde i den jobbiga process som det faktiskt
            är.
          </note>
          <note type="speaker">
            Anf. 148 HILLEVI ENGSTRÖM (m) replik:
          </note>
          <note>
            Fru talman! Det är positivt att det inte kommer att bli några
            förändringar till det sämre när det gäller målsägandebiträden.
            Vi vill ju att det tvärtom ska bli förbättringar, inte minst för
            efterlevande till dem som blivit våldsdödade. Jag tycker att det
            är ett viktigt ställningstagande att Margareta Sandgren ändå är
            väldigt tydlig med det.
          </note>
          <note>
            Nu fick jag svar på den första frågan. Men frågan om grov kvinnofridskränkning,
            som jag ställde till Leif Björnlod tidigare, vill jag ställa även
            till dig. Tycker Socialdemokraterna att det är rimligt att män
            som är dömda för upprepade kränkningar, våld, misshandel, hot
            och sexuella övergrepp kan bli dömda till samhällstjänst och få
            jobba ideellt i en idrottsklubb eller göra någon annan insats?
            De som har dömts till samhällstjänst brukar ibland jobba med Röda
            Korsets försäljning. Är det rimligt att de männen får den påföljden?
          </note>
          <note type="speaker">
            Anf. 149 MARGARETA SANDGREN (s) replik:
          </note>
          <note>
            Fru talman! Så som Hillevi Engström framställer det kan man naturligtvis
            säga att det inte är rimligt. Men i normalfallet är det ju inte
            så. En grov kvinnofridskränkning kan inte ge den påföljden. Men
            det känns inte komfortabelt om det skulle vara på det sättet.
          </note>
          <note>
            Den som läser betänkandet noga ser att det också finns en rad
            om att man ska göra en allmän översyn av påföljdssystemet. Då
            får man väl också titta på den här frågan. Lagen om kvinnofridskränkning
            kommer vi också att utvärdera så småningom, vad den fått för effekter
            och om den varit verkningsfull eller inte. Det blir alltså en
            översyn av lagen om kvinnofridskränkning men också en översyn
            av påföljdssystemet. Då kanske man också kan fästa fokus på den
            fråga som Hillevi Engström framställer.
          </note>
          <note>
            Överläggningen var härmed avslutad.
          </note>
          <note>
            17 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 10 mars
          </note>
          <note>
            Lars-Ivar Ericson
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 15 mars.
          </note>
          <note>
            18 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 10 mars
          </note>
          <note>
            Cecilia Widegren
          </note>
          <note>
            Cecilia Widegren
          </note>
          <note>
            Ulf Nilsson
          </note>
          <note>
            Conny Fogelström
          </note>
          <note>
            Gunnar Axén
          </note>
          <note>
            Birgitta Sellén
          </note>
          <note>
            Luciano Astudillo
          </note>
          <note>
            Nils Fredrik Aurelius
          </note>
          <note>
            Henrik S Järrel
          </note>
          <note>
            Tuve Skånberg
          </note>
          <note>
            Anita Sidén
          </note>
          <note>
            Lars-Ivar Ericson
          </note>
          <note>
            Lars-Ivar Ericson
          </note>
          <note>
            Lars-Ivar Ericson
          </note>
          <note>
            Maria Hassan
          </note>
          <note>
            Henrik von Sydow
          </note>
          <note>
            Mona Berglund Nilsson
          </note>
          <note>
            Bertil Kjellberg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 15 mars.
          </note>
          <note>
            19 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 9 mars
          </note>
          <note>
            Cecilia Wigström
          </note>
          <note>
            Gustav Fridolin
          </note>
          <note>
            Axel Darvik
          </note>
          <note>
            Jonas Wikström
          </note>
          <note>
            Svaret 2004/05:1080 redovisas i bilaga som fogats till riksdagens
            snabbprotokoll tisdagen den 22 mars.
          </note>
          <note>
            Övriga svar redovisas i bilaga som fogats till riksdagens snabbprotokoll
            tisdagen den 15 mars.
          </note>
          <note>
            20 § Kammaren åtskildes kl. 18.25.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
