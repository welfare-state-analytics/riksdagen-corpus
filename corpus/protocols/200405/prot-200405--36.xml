<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200405</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200405</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--36</head>
          <docDate when="2004-11-24 00:00:00">2004-11-24 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2004/05:36
          </note>
          <note>
            Onsdagen den 24 november
          </note>
          <note>
            Kl. 09:00 - 16:32
          </note>
          <note>
            1 § Justering av protokoll
          </note>
          <note>
            Justerades protokollet för den 18 november.
          </note>
          <note>
            2 § Ledighet
          </note>
          <note>
            Talmannen meddelade att Erik Ullenhag (fp) ansökt om föräldraledighet
            under tiden den 15 januari15 juli 2005.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Harald Nordlund skulle inträda som ersättare
            för Erik Ullenhag.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2004/05:93
          </note>
          <note>
            Interpellation 2004/05:93 av Carl B Hamilton (fp) om friårsförslagets
            konsekvenser för BNP, offentliga finanser och jämställdhet
          </note>
          <note>
            Interpellationen kommer att besvaras den 29 november 2004.
          </note>
          <note>
            Skälet till dröjsmålet är att interpellanten haft förhinder så
            att interpellationen inte kunnat besvaras vid en tidigare tidpunkt.
          </note>
          <note>
            Dag Ekman
          </note>
          <note>
            Interpellation 2004/05:143
          </note>
          <note>
            Interpellation 2004/05:143 av Carl B Hamilton om mål och ställning
            för Sveriges riksbank kommer att besvaras tisdagen den 14 december.
          </note>
          <note>
            Skälet till dröjsmålet är resor.
          </note>
          <note>
            Sven-Erik Österberg
          </note>
          <note>
            4 § Anmälan om inkommen faktapromemoria om förslag från Europeiska
            kommissionen
          </note>
          <note>
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <note>
            KOM(2004)621
          </note>
          <note>
            5 § Förnyad bordläggning
          </note>
          <note>
            Föredrogs och bordlades åter
          </note>
          <note>
            6 § Utgiftsramar och beräkning av statsinkomsterna
          </note>
          <note>
            Föredrogs
          </note>
          <note type="speaker">
            Anf. 1 MIKAEL ODENBERG (m):
          </note>
          <note>
            Herr talman! Under den ganska korta tid som jag nu kommer att
            tala kommer den svenska statsskulden att öka med en dryg miljon,
            och vi kommer att få ytterligare två eller tre förtidspensionärer.
            Vi har i dag en god ekonomisk tillväxt i Sverige. Dagens ramdebatt
            om budgeten sker ändå i ett läge där vi har betydande problem
            med den svenska statsbudgeten i den meningen att den går med stora
            underskott. Vi måste låna 100 miljarder kronor på två år för att
            få det hela att gå ihop.
          </note>
          <note>
            Budgetdebatten utspelas också i en allvarlig situation på den
            svenska arbetsmarknaden. Vi har mätt med OECD:s mått en öppen
            arbetslöshet på i storleksordningen 8 % och ett samlat väldigt
            stort utanförskap på arbetsmarknaden. Utöver de 200 000220 000
            öppet arbetslösa har vi 180 000 som är undersysselsatta eller
            som studerar därför att de inte kan få ett jobb. Vi har 130 000
            människor i olika arbetsmarknadspolitiska åtgärder. Vi har 535
            000 förtidspensionärer, och vi har ungefär 260 000 som i dag går
            sjukskrivna. Det summerar sig till mer än 1,3 miljoner människor
            som på olika sätt försörjer sig via bidrag i stället för via eget
            arbete. I stora delar landet innebär det att var tredje vuxen
            står utanför den reguljära arbetsmarknaden.
          </note>
          <note>
            Det är mot den verklighetsbakgrunden som man ska se de moderata
            budgetförslagen. Vi lägger fokus på att återupprätta en arbetslinje
            och att förvandla Sverige från ett Bidrags-Sverige till ett Sverige
            i arbete. Vi föreslår åtgärder som ska göra det mer lönsamt att
            arbeta och mindre lönsamt att inte arbeta. Det är förslag om sänkta
            skatter framför allt för låg- och medelinkomsttagare och förslag
            om stramare bidragssystem.
          </note>
          <note>
            Bakom de stora talen och stora siffrorna bakom de 1,3 miljonerna
            finns det faktiskt ansikten. Det finns människor av kött och blod.
            Jag är på intet sätt unik utan har i likhet med så många människor
            i vårt land också sett arbetslösheten på nära håll i den egna
            familjen. Jag vet vilka påfrestningar den påtvingade passiviteten
            innebär. Jag vet vad det innebär för självkänslan när man söker
            jobb efter jobb men kanske inte ens kallas till en anställningsintervju.
            Jag vet hur det är när man blir beroende av andra, av anhöriga
            och av staten.
          </note>
          <note>
            Det stora utanförskapet är förstås också ett gigantiskt problem
            för samhället i stort. Det innebär att det är allt färre som ska
            försörja alltfler. Det är någonting som kommer att förstärkas
            och understrykas ytterligare av de demografiska förändringar vi
            ser framför oss, det vill säga de förändringar som kommer att
            ske i befolkningssammansättningen under början av 2000-talet.
            På sikt blir ekvationen helt ohållbar om vi inte kan göra någonting
            åt det stora utanförskapet.
          </note>
          <note>
            Vi har i dag en hög produktivitet i näringslivet. Men den höga
            produktiviteten kommer inte att hjälpa och inte att lösa problemet
            med att finansiera den välfärd som svenska folket har vant sig
            vid med de förändringar i befolkningssammansättningen vi ser framför
            oss. Det finns helt enkelt ingen genväg, herr talman. Om vi ska
            klara att finansiera välfärdsåtagandena måste vi bli fler som
            arbetar, och vi måste bli fler som arbetar mer.
          </note>
          <note>
            Det är bakgrunden till inriktningen på de moderata budgetförslagen.
            Det är förslag som syftar till att få människor tillbaka i arbete.
            Det handlar förstås också om att ge människor makt att påverka
            sina egna liv. Vi har i Sverige i dag massor av människor som
            har kommit till vårt land. De har inte sällan flytt från krig
            och elände. De har kommit till Sverige med ambitionen att här
            genom egna insatser bygga en ny tillvaro och en ny framtid. Alltför
            många av dem har aldrig fått chansen.
          </note>
          <note>
            Vi har byggt system som gör att det för en nyanländ invandrare
            med fru och två barn krävs en lön på 25 000 kr i månaden för att
            det över huvud taget ska löna sig att arbeta. Det krävs 30 000
            kr i månaden om han har tre barn. Den grupp som har det allra
            svårast i Sverige och som över huvud taget saknar varje möjlighet
            att påverka sin livssituation och sin standard genom eget arbete,
            den grupp som också har förlorat mest under de tio år som vi nu
            har haft med socialdemokratisk regering, är de ensamstående mammorna.
          </note>
          <note>
            Förra året var det 60 000 ensamföräldrar som var tvungna att
            ta socialbidrag. Det beror på de samlade marginaleffekterna, de
            samlade effekterna av svenska bidragssystem och svenska skattesystem.
            Det försöker vi att göra någonting åt. Vi lägger fram förslag
            som till exempel ska göra det möjligt också för den här gruppen
            av människor att påverka sin livssituation genom eget arbete och
            egna insatser. I dag får ett vårdbiträde med två barn behålla
            45 kr av en extra intjänad hundralapp. Vi lägger fram förslag
            som gör att det vårdbiträdet i stället får behålla 85 kr av varje
            intjänad extra hundralapp.
          </note>
          <note>
            I samband med att budgetpropositionen presenterades uttalade
            sig LO:s chefsekonom Dan Andersson. Han sade: Framför allt är
            det angeläget att marginalskatterna på arbete hålls nere för att
            främja ett ökat arbetsutbud när efterfrågan ökar. Det är väldigt
            sant. Men det är också sant att regeringen inte i sin budget föreslår
            några åtgärder som pekar i den riktningen.
          </note>
          <note>
            Tvärtom lägger man betydande belopp på att höja grundavdraget.
            Det är en skatteförändring som inte på något sätt påverkar marginalskatternas
            höjd. Man föreslår friår som ska underlätta för människor att
            lämna arbetskraften i stället för att komma tillbaka till arbetskraften.
          </note>
          <note>
            Man lägger också fram förslag om ett evigt åtagande för arbetsgivarna
            att betala för dem som går sjukskrivna. Det är ett förslag som
            väldigt tydligt kommer att slå hårdast mot de grupper på arbetsmarknaden
            som är allra mest utsatta. Det är de som har en sjukdomshistoria
            och de som i utgångsläget redan har väldigt svårt att få jobb.
          </note>
          <note>
            Vi stramar förvisso åt de svenska bidragssystemen med våra förslag.
            Men vi satsar också på välfärdens kärna. Vi föreslår 5 miljarder
            extra till fler poliser, sjuksköterskor och lärare.
          </note>
          <note>
            En av Bosse Ringholms sista åtgärder som finansminister var att
            sammankalla till en presskonferens där han med ett digert antal
            overheadbilder försökte leda i bevis att vi moderater bluffade,
            att vi i själva verket drog in pengar från kommunsektorn i stället
            för att göra de satsningar på välfärdens kärna som vi själva påstod.
            Finansutskottet bejakar nu i sitt betänkande i allt väsentligt
            att våra siffror är korrekta, att våra beräkningar är korrekta.
          </note>
          <note>
            Traditionellt har Finansdepartementet varit någon sorts kraftcentrum
            för strukturreformer. Under Kjell-Olof Feldt fick vi stora marginalskattesänkningar
            i samband med den stora skattereformen. Under Wibble gjordes hela
            bostadsfinansieringssystemet om det hade stor betydelse. Under
            Åsbrink skedde en budgetsanering med sänkta ersättningsnivåer
            till 75 %. Men under Bosse Ringholm har Finansdepartementet legat
            för fäfot och snarare förvandlats till ett centrum för dyra förhandlingar
            med Vänstern och Miljöpartiet och för vilseledande beräkningar
            av motståndarnas förslag.
          </note>
          <note>
            Jag hoppas förstås att Finansdepartementet under Pär Nuders ledning
            kommer att återupprätta rågången mellan ämbetsmannadepartementet
            å ena sidan och en filial till socialdemokratiska partihögkvarteret
            på Sveavägen å den andra sidan. Lite orolig är jag dock med tanke
            på Pär Nuders bakgrund som spinndoktor och mediedomptör åt socialdemokratiska
            regeringen. Detta föranleder mig för övrigt, herr talman, att
            hälsa Pär Nuder välkommen i ämbetet som chef för Finansdepartementet.
            Pär Nuder har förvisso en betydande erfarenhet av svensk statsförvaltning.
            Han var sakkunnig på Justitiedepartementet redan vid 23 års ålder.
            Pär Nuder har tillbringat hela sitt vuxna liv bakom ett skrivbord
            i Regeringskansliet. Det är en styrka, men det är också, herr
            talman, en viss svaghet. För välstånd skapas inte i offentlig
            förvaltning utan av arbete i växande och lönsamma företag.
          </note>
          <note>
            Jag har ibland i debatter här i kammaren anklagat Socialdemokraterna
            för att inte riktigt förstå företagandets villkor och drivkrafter.
            Socialdemokratin har alltid haft traditionellt goda band med de
            stora svenska företagen, men jag har alltid ifrågasatt om den
            där genuina känslan finns för vad det är som driver den lille
            företagaren, den som intecknar villan för att satsa på en idé.
            Det handlar om vad som driver entreprenören framåt, vad som får
            människor att riskera väldigt mycket för att satsa på en idé.
          </note>
          <note>
            Jag säger detta därför att det framstår som oerhört angeläget
            i dag att förbättra det svenska företagsklimatet i vid mening.
            Det handlar om skatter, byråkrati, regler, kapitalförsörjning.
            Vi har i dag en situation där jobb försvinner i landet. Jag vill
            inte på något sätt förneka eller beklaga en fortgående strukturomvandling
            i det svenska näringslivet, men det är klart att det är ett bekymmer
            när de nya kvalificerade jobben inte kommer till inom landet.
            Det är ett bekymmer att svenska företag investerar tungt i nya
            jobb men att det är investeringar som sker i andra länder och
            inte här på hemmaplan.
          </note>
          <note>
            Jag ser i dag, herr talman, en betydande risk för att arbetslösheten
            ska bita sig fast på den höga nivå där den i dag befinner sig.
            Senast i går kom en analys från Föreningssparbanken som andas
            oro för den europeiska konjunkturen och för förutsättningarna
            att få till stånd den jobbtillväxt under nästa år som bland annat
            arbetsmarknadsmyndigheterna och företrädare för regeringen har
            gett uttryck för att man tror kommer.
          </note>
          <note>
            Det behövs förändringar för att förhindra en utveckling där arbetslösheten
            biter sig fast på den här höga nivån. Ändå händer väldigt lite
            från regeringens och från vänsterkartellens sida.
          </note>
          <note>
            Med de orden, herr talman, ber jag att få yrka bifall till reservationerna
            nr 1 och nr 5 i finansutskottets betänkande. Det innebär bifall
            till en politik där det föreslås strukturförändringar i form av
            sänkta skatter, stramare bidrag och en flexiblare arbetsmarknad,
            reformer för att få fler att vilja anställa och reformer för att
            skapa ett bättre företagsklimat. Allt detta är sådant som Sverige
            så innerligt väl behöver.
          </note>
          <note type="speaker">
            Anf. 2 KARIN PILSÄTER (fp):
          </note>
          <note>
            Herr talman! Jag vill börja med att hälsa Pär Nuder välkommen,
            inte till riksdagen men till att delta i de här sammanhangen.
            Jag hoppas att vi ska ha ett konstruktivt och trevligt utbyte
            under de två år som är kvar tills det blir skifte på den här posten
            om det inte händer något oväntat under mellantiden, så att det
            går snabbare.
          </note>
          <note>
            Det finns många utmaningar att ta tag i redan nu, och vi kan
            i dag, 2004, summera lite grann hur tio år med en socialdemokratisk
            regering har varit hittills. Vi har fortfarande över en miljon
            människor som står utanför arbetsmarknaden, även om det inte alltid
            är samma personer från dag till annan, och vi har färre företagare
            nu än vad vi hade 1994 efter den kraftigaste lågkonjunkturen i
            mannaminne.
          </note>
          <note>
            Under de här tio åren har Socialdemokraterna klarat av den budgetsanering
            som påbörjades av den borgerliga regeringen, men man har också
            hunnit med att i hög grad förslösa vad man uppnådde. Man har klarat
            av att genomföra ett antal viktiga reformer. Några av dem påbörjades
            under den borgerliga regeringen, och en del har skett i samarbete
            med borgarna senare, till exempel pensionssystemet som nu är en
            oerhört viktig beståndsdel i det goda ekonomiska klimat som finns
            i Sverige. Vi har en självständig riksbank. Man har klarat av
            låginflationspolitiken, även det i samarbete med de borgerliga
            partierna. Vi har ett EU-medlemskap det handlar om ett samarbete
            med åtminstone flertalet borgerliga partier. Och vi har fått en
            ny budgetlag och reformerad budgetprocess. Även det skedde med
            stöd av och i samarbete med de borgerliga.
          </note>
          <note>
            Jag skulle kunna räkna upp många fler reformer, men det blev
            i stort sett reformstopp någon gång 1998, 1999, 2000. Sedan dess
            tycker jag inte att det har skett särskilt många viktiga reformer
            som för de ekonomiska villkoren framåt. Däremot har man alltså
            undergrävt budgetprocessens ramverk och ägnar sig nu åt ett ganska
            oförblommerat fusk.
          </note>
          <note>
            Jag tycker att det var ganska intressant att se omslaget på det
            här betänkandet, som vi pratar om i dag och som handlar om ramarna
            för statsbudgeten och riktlinjerna för den ekonomiska politiken.
            Herr talman! Jag vet inte om det är finansutskottets kansli eller
            riksdagens tryckeriexpedition som har haft roligt när de har gjort
            illustrationen till statsbudgeten. Det är just en ram. Allting
            får inte plats innanför den, och då lägger man det raskt utanför
            i stället. Det här omslaget är en ganska bra bild av den svenska
            statsbudgeten och regeringens och dess stödpartiers sätt att hantera
            statens finanser. Det som har hänt är just att man har undergrävt
            budgetramverket och lagt utgifter utanför utgiftstaket. Därmed
            har man lyckats åstadkomma en situation där vi lånar 5060 miljarder
            kronor varje år.
          </note>
          <note>
            19992000 bröts den goda utvecklingen när det gällde statsfinanserna.
            Det var inte bara högkonjunkturen som gjorde att det kom pengar
            som brände i fickorna, utan någonstans verkade man också trött
            på att bedriva den här mer ekonomiskt ansvarsfulla politiken.
          </note>
          <note>
            Vi kommer nu att gå in i nästa lågkonjunktur med ett stort underskott.
            Som det ser ut nu är det på 5060 miljarder, men ingen ska slå
            i mig att regeringen har för avsikt att gå till val 2006 utan
            kostsamma vallöften. Om ni får hållas kommer naturligtvis underskottet
            att då vara större.
          </note>
          <note>
            Herr talman! Det är inte bara budgetpolitiken som går i fel riktning.
            Det gäller även det som är grunden för välståndet. Det är trots
            allt inte regeringen och regeringens politik som skapar välstånd.
            Däremot skapar man viktiga förutsättningar.
          </note>
          <note>
            Ett viktigt förslag som går i helt fel riktning är det om sjuklönen.
            Det har mycket större konsekvenser för Sverige än den summa pengar
            som det påverkar sjukförsäkringskostnaderna med att man nu privatiserar.
            Det är ganska fascinerande att den här regeringen och deras stödpartier
            som är så mycket emot privatiseringar vill privatisera en del
            av den här försäkringen och lägga ut försäkringsuppgiften på enskilda
            småföretag. Det här är dubbeldumt. Det är dåligt för människor
            som är utsatta på arbetsmarknaden. Det försvårar för de människor
            som i dag redan står utanför, och det försvårar för företagandet.
          </note>
          <note>
            Jag träffade i förrgår en företagare, Bodil. Hon har nu sagt
            upp sin anställda som får sluta den sista december. Den avgörande
            orsaken till det var just sjuklöneförslaget. Man kan inte ta den
            risken. Det är inte bara ett dåligt förslag. Det är en signal
            till företagandet och arbetsmarknaden som går i helt fel riktning.
          </note>
          <note>
            Ett annat förslag som går i helt fel riktning är friåret. Om
            det är något som vi inte behöver är det nya ledighetsreformer
            där man skickar hem viktiga personalgrupper. Det är helt fel signal.
            Detsamma gäller stopplagen, som ni sitter och arbetar med på Regeringskansliet.
            Den är till för att sätta stopp för kreativitet och utveckling
            inom viktiga områden inom sjukvården och se till att människor
            inte får möjlighet att välja mellan olika arbetsgivare. Den är
            till för att försvåra för kvinnors valfrihet att både etablera
            sig som sina egna och att ha flera arbetsgivare att välja på.
            Det är helt fel signaler i en tid när vi behöver all kreativitet
            för att förbättra kvinnors arbetsmarknad och för att förbättra
            sjukvården.
          </note>
          <note>
            Ni höjer skatten på uppbyggnad av eget riskkapital i företagandet.
            Äntligen har ni lagt förslag om att ta bort arvs- och gåvoskatten.
            Men det betalas med höjd skatt när samma kapital byggs upp. Det
            är klassisk socialdemokratisk politik. Det är fel att kämpa ihop
            pengarna med hårt arbete, men det är okej att få dem. Det är precis
            som att det är okej att vinna på Lotto men att det ska beskattas
            extra hårt om det gäller hårt arbete. Man brukar säga att det
            handlar om att förvärva, ärva och, tredje steget, fördärva. Vad
            ni gör nu är att försvåra den första punkten i det här, vilket
            gör att det kommer att finnas mindre att ärva.
          </note>
          <note>
            Herr talman! Det här behöver bytas ut mot en liberal reformagenda
            som går ut på att fler ska jobba, fler företag ska starta och
            växa i Sverige och statsskulden ska sjunka. Det handlar om de
            grunder på vilka välståndet skapas. Vi måste återupprätta arbetets
            värde. Då handlar det både om mycket konkreta förslag och om attityder.
            Jag skulle vilja säga, herr talman, att det inte är som Pär Nuder
            har sagt i något uttalande att företagandet behöver förändrade
            attityder i stället för skatteförbättringar. Skatteförbättringarna
            kommer ju ur en förändrad attityd. Ni har en helt felaktig attityd
            både till arbetets värde när ni föreslår friår och till företagandets
            värde när ni föreslår höjda skatter för företagande.
          </note>
          <note>
            En annan attityd som behöver förändras gäller förtidspensioneringarna,
            som nu har sprängt halvmiljonstrecket. Det är oerhört viktigt,
            både att vi har en väl fungerande sjukförsäkring och att det som
            skyddsnät för dem som trots alla tänkbara insatser inte kan återkomma
            på arbetsmarknaden helt eller delvis finns en förtidspension.
            Men ni har ju förvandlat det systemet till ett sätt att kasta
            människor på sophögen om de inte passar in perfekt som en pusselbit
            exakt där de är. Det tycker vi är helt oacceptabelt. I vårt budgetförslag
            och vår ekonomiska politik är en viktig hörnpelare att reformera
            vården, se till att människor får tillgång till vård, reformera
            rehabiliteringen och se till att sjukförsäkringen blir en social
            försäkring återigen.
          </note>
          <note>
            Vi vill också reformera arbetsmarknadspolitiken. Det är oerhört
            viktigt. Arbetsmarknadspolitiken måste se till att slipa ned trösklar
            och underlätta för människor att komma in på arbetsmarknaden.
            Vi vill ha en jobbgaranti och se till att integrationspolitiken
            fungerar så att människor kan komma in, inte permanent stängas
            ute.
          </note>
          <note>
            I flera års tid har ni utlovat att det skulle bli konkreta förbättringar
            när det gäller invandrares möjlighet att ta sig in på arbetsmarknaden.
            För två år sedan kommenterade jag det som: Sverige, var god dröj!
            Det var som man sade i taxiväxeln innan taxi avreglerades. För
            ett år sedan kunde jag kommentera era förslag med: Sverige, var
            god dröj! Ni behåller er plats i kön. I år får vi väl lägga till:
            Medan ni väntar spelar vi lite musik.
          </note>
          <note>
            Sverige är sämst på att integrera invandrade män på arbetsmarknaden.
            De vill inte att ni ska spela lite musik medan de väntar. De vill
            att vi ska lägga om integrations- och arbetsmarknadspolitiken
            så att de kan komma in på arbetsmarknaden och försörja sig själva.
          </note>
          <note>
            Herr talman! Vi vill lägga om både den ekonomiska politiken och
            budgetpolitiken på sådant sätt att vi begränsar utgifterna och
            statens åtagande. Jag tror att vi behöver vara fler som säger
            ifrån att staten inte kan ta ansvar för allting i människors liv.
            Det har vi inte råd med. Då får vi ett orimligt och olidligt samhälle
            där människor inte får någon personlig frihet och möjlighet att
            utforma sitt liv och sin vardag efter eget tyckande. Man måste
            få ta ansvar för sitt eget liv. Det är skälet till att vi radikalt
            vill lägga om bostadspolitiken. Det kommer också att spara stora
            summor och sänka priserna för enskilda människor.
          </note>
          <note>
            I energipolitiken måste vi sluta med att stänga väl fungerande
            kraftproduktion på ett sätt som gör att miljöförstöringen kommer
            att öka och statsfinanserna försämras. Vi vill ha en annan mediepolitik
            där människor får bestämma själva vilken typ av apparater de ska
            ha. Skattebetalarnas pengar ska inte användas till det. På en
            lång rad områden behöver vi göra sådana här skiften i attityden
            till vilka åtaganden staten ska göra.
          </note>
          <note>
            Herr talman! Politiken skapar inte välståndet, men den skapar
            förutsättningarna. Inom ramen för en politik för jobb och företagande
            tycker vi i Folkpartiet att det är viktigt att lyfta fram några
            punkter där vi vill öka anslagen. Det gäller stödet till handikappade.
            Assistanssystemet och tillgängligheten ska förbättras. Äldrevården
            behöver tillskott. Den internationella solidariteten behöver manifesteras
            genom ett höjt bistånd, rättssamhället förstärkas och en jämställdhetsbonus
            införas i föräldraförsäkringen så att vi kan ta ett steg mot ett
            mer jämställt samhälle.
          </note>
          <note>
            Herr talman! Jag står givetvis bakom samtliga våra reservationer
            men vill för tids vinnande yrka bifall bara till reservation nr
            1.
          </note>
          <note type="speaker">
            Anf. 3 MATS ODELL (kd):
          </note>
          <note>
            Herr talman! Jag vill också hälsa Pär Nuder välkommen.
          </note>
          <note>
            De av oss som var vakna i måndags morse vid 7-tiden kunde höra
            talas om Hans Hedman. Han är en 53-årig göteborgare som nu har
            väntat i åtta månader på att få en ballongsprängning för sin svåra
            kärlkramp. Han har gått upp från 25 % sjukskrivning till 50 %
            sjukskrivning. Han har alltså väntat sedan i våras. Han är en
            av de ca 100 patienter i Västra Götalandsområdet som väntar på
            att få en ballongsprängning gjord.
          </note>
          <note>
            Nu har man fattat beslut att under nästa år ställa in samtliga
            planerade ballongsprängningar vid Sahlgrenska universitetssjukhuset.
            Det är bara de mest akut sjuka som kommer att få denna hjälp.
          </note>
          <note>
            Det är naturligtvis oerhört påfrestande för en person som lider
            av svår kärlkramp att vänta till 2006 då han ska få hjälp. Till
            bakgrunden hör också att Pär Nuder och hela den offentliga sektorn
            taxerar ut över 50 % av den samlade svenska bruttonationalprodukten
            i skatt. Ändå räcker det inte till.
          </note>
          <note>
            Jag utgår från att sjukhusledningen på Sahlgrenska känner till
            de tillskott som planeras från det här huset nästa år. Ändå har
            de fattat beslutet att ställa in samtliga planerade ballongsprängningar
            under det året.
          </note>
          <note>
            Hans Hedman är inte ensam. Över en miljon heltidsarbetande är
            frånvarande på grund av att de är sjukskrivna, förtidspensionerade
            eller arbetslösa.
          </note>
          <note>
            Det är lika många som 1993, det djupaste lågkonjunkturåret sedan
            30-talet. Det är ett misslyckande som är fullständigt monumentalt,
            Pär Nuder, att det är lika många nu en miljon människor som det
            var när Göran Persson tillträdde som finansminister 1994, trots
            att konjunkturen har förbättrats så pass mycket.
          </note>
          <note>
            Här kan man verkligen tala om svarta hål. Det är väl nästan bara
            de svarta hålen i yttre rymden som kan konkurrera med den enorma
            kostnad som det här innebär. Detta kostar en halv miljard per
            dygn; 190 miljarder kronor per år.
          </note>
          <note>
            Inte nog med att den direkta kostnaden för arbetslöshet och ohälsa
            är astronomisk. Välfärden hotas ju också i andra ändan av att
            företag, kapital och produktion flyter ut ur landet i en ständigt
            ökande ström.
          </note>
          <note>
            Investeringarna i vårt land ligger trendmässigt under resten
            av de 15 gamla EU-länderna. Skatteverket räknar med att kanske
            500 miljarder kronor av de svenska hushållens sparkapital finns
            på oredovisade konton i utlandet. Andra bedömare menar att om
            vi räknar in sådana familjer som Kamprad och Rausing, som redan
            har flyttat ut ur landet och inte längre är svenskar, handlar
            det kanske om 1 500 miljarder kronor.
          </note>
          <note>
            Socialdemokraterna håller krampaktigt fast vid en förmögenhetsskatt
            som garanterar att vi aldrig någonsin kommer att få tillbaka dessa
            pengar.
          </note>
          <note>
            Arbetslösheten har bitit sig fast trots att konjunkturen har
            förbättrats påtagligt. Framsidan av detta är ju produktivitetstillväxten.
            Det är något positivt. Men baksidan är som sagt utslagningen.
            Den är oväntat stark.
          </note>
          <note>
            Många ekonomer är förvånade över att den svenska produktivitetstillväxten
            är så stark. Förvånad är bara den som inte har förstått att de
            svenska investeringarna i stor utsträckning sker i utlandet. Vi
            var en grupp från finansutskottet i Kina och såg hur den svenska
            produktionen där hela tiden ökar. Det är klart att det är där
            de nya jobben tillkommer.
          </note>
          <note>
            För att vi ska kunna upprätthålla en rimlig levnadsstandard krävs
            att vi får nya företag och ny verksamhet här i landet. Det sker
            absolut inte i tillräcklig omfattning i dag.
          </note>
          <note>
            Flera talare har varit inne på detta tidigare: Under de senaste
            tio åren har antalet företagare i Sverige minskat med ungefär
            20 000 netto. I måndags i förra veckan läste vi om Svenska Industritjänstemannaförbundets,
            SIF:s, enkät som visar att nu också de små företagen flyttar ut
            sin produktion.
          </note>
          <note>
            Detta sker i tysthet. Det handlar inte om stora delegationer.
            Man bygger inte nya motorvägar och järnvägar när Gnosjöföretagen
            flyttar ut, men det är en växande omfattning på detta. På så sätt
            eroderas sakta men säkert skattebasen för välfärden. Inför den
            demografiska utmaning vi står inför tillsammans med den globala
            utmaningen står regeringen tyvärr fullständigt handfallen. Man
            är ganska nöjd.
          </note>
          <note>
            Det intressanta är att regeringen har en metod att möta sådana
            här utmaningar. Man tar inte itu med konkreta åtgärder, utan man
            har målsättningar. Man har målsättningar för allting, och det
            är målsättningar som närmast ger intryck av att vara gripna ur
            luften.
          </note>
          <note>
            Det finns en systematik. Det problem man tittar på ska inte åtgärdas;
            det ska halveras. Det mesta ska halveras. Man hoppas att man tillhör
            den halva som ska åtgärdas om man befinner sig i någon sådan här
            kohort.
          </note>
          <note>
            Det handlar om arbetslösheten, ohälsan, socialbidragsberoendet,
            den alltför låga sysselsättningen och så vidare. Det möts inte
            med åtgärder utan med målsättningar.
          </note>
          <note>
            Om man tittar på de här målsättningarna kan man konstatera att
            Socialdemokraterna faktiskt missar samtliga målsättningar. Det
            är klart att det går så när man gör passivitet och väntan på konjunkturuppgång
            till handlingsprincip. De ideologiskt rotade bromskrafter som
            finns motarbetar eller verkar i riktning mot att ingenting görs
            åt detta, trots tillväxtkongresser och trots att det finns en
            god vilja. Jag tror att regeringen och Socialdemokraterna har
            en god vilja, men man har en felaktig ideologisk kompass. Man
            har samarbetspartier som gör att man inte får genomföra saker
            som borde vara ändamålsenliga för att åtgärda detta.
          </note>
          <note>
            Hans Hedmans tragiska exempel tycker jag visar på det totala
            misslyckandet med den nuvarande politiken. Jag tror inte att det
            i en öppen ekonomi går att leda skatteligan vad gäller pålagor
            på arbete, kapital, energi och företagande och samtidigt leda
            välfärdsligan. Det är oförenliga storheter. Det går inte. Vi kan
            taxera ut över 50 % av BNP i skatt, ändå räcker det inte till
            det mest fundamentala.
          </note>
          <note>
            Så här kan det inte fortsätta. I valet 2006 måste en ny riksdagsmajoritet
            och en ny regering vända den här utvecklingen. Vi kristdemokrater
            vill sätta upp ett övergripande mål, nämligen att vi ska ha en
            genomsnittlig tillväxt på 3 % per år genom att alltfler kommer
            i arbete. Vi vill också införa ett nytt mål, nämligen ett mål
            för antalet arbetade timmar. Det är nämligen den hårda kärnan
            om vi ska få en ökad tillväxt. Då kan man inte kringgå det med
            statistikpolitik av olika slag som ofta fungerar fullständigt
            kontraproduktivt.
          </note>
          <note>
            Den ekonomiska politiken måste ju också slå vakt om statsfinansiell
            stabilitet genom lägre utgifter, lägre skattetryck, sänkt skuldkvot
            och minskad statsskuld. Därigenom minskar vi den svenska ekonomins
            sårbarhet. Det krävs också strukturella åtgärder som förbättrar
            ekonomins funktionssätt. De förslag till förändringar i skattesystemet
            som vi kristdemokrater föreslår har också viktiga positiva strukturella
            effekter på just funktionssättet i ekonomin.
          </note>
          <note>
            Värnskatten måste avvecklas för att högre utbildning ska löna
            sig bättre. Dubbelbeskattningen på utdelningsinkomster från risksparande
            vill vi avveckla successivt liksom förmögenhetsskatten.
          </note>
          <note>
            Tjänstesektorn tycker vi som i Finland ska få helt nya möjligheter
            att växa genom en skattereduktion för hushållens köp av tjänster
            i det egna hemmet. Där tycks, herr talman, fler och fler socialdemokrater
            nu hålla med. Vi får se vilka krafter som vinner kampen. I värsta
            fall får de svenska hushållen pensionärer och barnfamiljer vänta
            till efter valet 2006 för att någonting ska hända på det området.
          </note>
          <note>
            Det krävs helt andra krafttag än vad regeringen har visat prov
            på mot den rekordhöga sjukfrånvaron och det ökade antalet förtidspensioneringar.
          </note>
          <note>
            Vi föreslår en ny och samordnad rehabiliteringsförsäkring som
            redan från början sätter individens rehabiliteringsbehov i centrum.
          </note>
          <note>
            När det gäller kontraproduktiva förslag tror jag ändå att priset
            tas av förslaget att övervältra sjukförsäkringsansvaret på arbetsgivarna.
            Jag tror att vi med den principen riskerar att få en närmast darwinistisk
            utslagningsmekanism av svaga aktörer på arbetsmarknaden. Det kommer
            att ge ökad utslagning. Det kommer naturligtvis att leda till
            ökad produktivitet. Det är jag helt övertygad om. På något sätt
            är detta ändå ett exempel på ett oerhört kontraproduktivt förslag.
          </note>
          <note>
            Jag hoppas, herr talman, att Hans Hedman snarast får sin ballongsprängning,
            men jag kan tyvärr inte utesluta att han får vänta till efter
            valet 2006.
          </note>
          <note>
            Jag yrkar bifall till reservation nr 1, med de riktlinjer för
            den ekonomiska politiken som vi kristdemokrater tillsammans med
            Moderaterna, Folkpartiet och Centerpartiet lägger fram, och till
            reservation nr 7.
          </note>
          <note type="speaker">
            Anf. 4 ROGER TIEFENSEE (c):
          </note>
          <note>
            Herr talman! Riksdagsledamöter och åhörare! Egentligen är det
            här en fantastisk debatt, och det är ett fantastiskt beslut som
            vi ska klara av här i dag, nämligen utgiftsramarna och beräkningen
            av statsinkomsterna hela statens budget på 750 miljarder i en
            debatt och ett beslut.
          </note>
          <note>
            Det är en form som borde inbjuda till helhetsperspektiv, långsiktighet
            och ansvarstagande. Jag hoppas att debatten kommer att präglas
            något av det.
          </note>
          <note>
            Samtidigt är jag medveten om att min förhoppning kanske är byggd
            på ett önsketänkande. Vi ser i utskottsmajoritetens förslag och
            skrivningar att man fastnar i detaljer och missar de stora utmaningarna
            som att bringa ordning i statens finanser, som att ge de 1,3 miljoner
            människor som en vanlig dag inte går till jobbet chansen att komma
            in på arbetsmarknaden, ge dem chansen att bidra.
          </note>
          <note>
            Herr talman! I stället för en fantastisk debatt och ett fantastiskt
            beslut kanske det blir en omöjlig debatt och ett omöjligt beslut.
            Det rymmer allt från stort till smått. Det finns inget helhetsperspektiv.
          </note>
          <note>
            Senare i dag kommer riksdagen, om majoriteten inte spruckit innan
            dess, att fatta beslut om neddragningar i försvaret dramatiska
            förändringar på många regementsorter, förändringar som gör att
            Sverige får svårt att klara sitt internationella åtagande när
            det gäller exempelvis fredsbevarande insatser. I samma beslut
            kommer man att avvisa förslag om skatterabatt på hushållstjänster,
            något som skulle kunna betyda mycket för stressade barnfamiljer
            och, för den skull, slitna pensionärer. Det är ett förslag som
            varit en succé i Finland, men det kommer att avfärdas här i eftermiddag.
            Man kommer att godkänna regeringens beräkningar och mål om att
            öka antalet förtidspensionärer med 64 000 personer per år. Man
            planerar också att låna 191 miljarder fram till 2007.
          </note>
          <note>
            Herr talman! Som ett alternativ till denna brist på helhetssyn
            och denna, som jag uppfattar det, detalj- och centralstyrning
            har Centerpartiet lagt fram en budget som tar tag i samhällsproblemen
            och som bygger framtidstro. Den bygger på att vi vill ge människor,
            kommuner och regioner självbestämmande i stället för centralstyrning
            och bidrag.
          </note>
          <note>
            En stor del i vårt budgetalternativ är en inkomstskattereform
            som dels sänker skatten för låg- och medelinkomsttagare och stimulerar
            att gå från bidragsförsörjning till arbete, dels samtidigt stärker
            kommunernas egen skattebas och därmed gör kommuner, landsting
            och regioner mer självständiga.
          </note>
          <note>
            Det handlar också om, som jag var inne på tidigare, förslag om
            skatterabatt för hushållstjänster som skulle kunna göra en i dag
            grå eller svart marknad vit och innebära väldigt mycket för människor
            i vardagen.
          </note>
          <note>
            Vårt budgetalternativ handlar också om ett grönare Sverige. Vi
            vill stimulera alternativa drivmedel i stället för att straffa
            dem som är beroende av bilen. Vi vill gynna det som ska in. Vi
            har räknat på miljöeffekterna av våra förslag, och de visar sig
            vara tio gånger så stora som miljöeffekterna av regeringens skattehöjningsförslag.
          </note>
          <note>
            Vårt budgetalternativ innebär också ett friskare Sverige. Det
            handlar om att underlätta för människor att komma tillbaka till
            arbetsmarknaden, dessa 1,3 miljoner som står utanför en vanlig
            dag. Det handlar om en rehabilitering där man ser individen. I
            dag har försäkringskassan ett uppdrag att inom ett år pröva möjligheten
            att förtidspensionera en långtidssjukskriven. Vi vill inte ge
            upp. Vi vägrar att ge upp en människa som befinner sig i sjukskrivning.
            Vi vill i stället att man ska få chansen. Det ska ta max tre månader;
            sedan ska man ha en plan för hur man ska komma tillbaka till arbetslivet.
            Det är skillnad både i politik och i budget, men framför allt
            är det skillnad i människosyn.
          </note>
          <note>
            Vi vill också öka möjligheterna för de människor som inte kan
            prestera hundra procent på arbetsmarknaden genom att öka antalet
            människor som kan få chans att jobba via lönebidrag.
          </note>
          <note>
            Vi vill inte heller, som regeringen föreslår, införa ett evigt
            sjuklöneansvar för företagen. Precis som andra varit inne på tidigare
            i debatten kommer det att stämpla ut människor. Det kommer att
            göra att man selekteras. Har man en sjukdomshistoria kommer man
            att få svårare att få ett jobb. Vi vill i stället ha ett system
            som gynnar de små företagen, som i dag faktiskt har en lägre sjukfrånvaro
            än större arbetsgivare. Ett sådant system skulle bättre spegla
            verkligheten, men det skulle också stimulera människor att vara
            kvar på arbetsmarknaden och stimulera företag att våga anställa
            människor.
          </note>
          <note>
            Då kommer jag osökt in på den tredje delen, herr talman: ett
            företagsammare Sverige. Där har vi lagt fram förslag. När regeringen
            gick in i tillväxtsamtalen hade näringslivets organisationer tre
            prioriterade områden. Det handlade om arvs- och gåvoskatten. Den
            levererade regeringen, och det är jag glad för. Det handlade också
            om förmögenhetsskatten och om 3:12-reglerna, reglerna för beskattning
            av fåmansbolag. Vi levererar också de två grejer som regeringen
            väljer att inte leverera. Regeringen levererade arvs- och gåvoskatten
            men tog hela finansieringen, vilket jag tycker var lite fräckt
            gjort. Vi levererar det som näringslivet förväntade sig när man
            gick in i tillväxtsamtalen.
          </note>
          <note>
            Vi vill också införa en möjlighet för dem som i dag har affärsidéer
            men som kanske inte har kapital för att starta ett företag. Många
            gånger är det unga människor, kvinnor och invandrare, som startar
            företag i mindre utsträckning än vad medelålders vita män gör.
            Dem vill vi ge chansen att spara till ett startkapital för sitt
            företagande. Ungefär som genom ett allemanssparande ska man kunna
            spara till startkapital. Det tror vi kommer att betyda väldigt
            mycket för nyföretagandet i Sverige.
          </note>
          <note>
            Sammantaget, herr talman, innebär detta en budget som dels är
            starkare rent statsfinansiellt, dels ger människor de 1,3 miljoner
            som inte går till jobbet en vanlig dag möjlighet att få vara med
            och bidra, möjlighet att komma in på arbetsmarknaden.
          </note>
          <note>
            Herr talman! I majoritetens skrivningar recenserar man och avfärdar
            vårt budgetalternativ lite nonchalant, tycker jag, kanske rentav
            på ett självgott sätt. Det är kritik mot att våra besparingar
            inte ger vad vi beräknat. Jag tycker att det är lite synd, för
            det handlar många gånger om ett medvetet missförstående och en
            medveten selektering av vad man väljer att recensera.
          </note>
          <note>
            På ett ställe i utskottstexten avfärdar man vårt förslag om differentierade
            ersättningsnivåer i bland annat a-kassan vi har ett förslag där
            den som har försörjningsansvar ska få 80 % i ersättningsnivå och
            den som inte har det ska få 70 %. På ett annat ställe i texten
            avfärdas ett förslag som vi inte lägger fram men som vi av misstag
            ni vet hur man gör när man klipper och klistrar har med i en utgiftsområdesmotion
            från förra året om en ersättningsnivå på 78 %. Det räcker inte
            till de miljarder ni har sagt att det innebär, säger man.
          </note>
          <note>
            Jag tycker att det är lite synd. Jag erkänner vårt misstag när
            vi har klippt och klistrat, men jag tycker också att det är lite
            synd att utskottsmajoriteten inte ser att man medvetet missförstår.
          </note>
          <note>
            På samma sätt säger man att våra förslag om rehabilitering inte
            kommer att ge så mycket. Vi sparar inget på rehabilitering. Sanningen
            är att vi satsar 100 miljoner mer på rehabilitering för 2005 än
            vad vi sparar.
          </note>
          <note>
            Jag tycker att det är synd att kloka och hedervärda politiker
            som Arne Kjörnsberg väljer att medvetet misstolka eller selektera
            i recensionen av vårt budgetalternativ i stället för att ta debatten
            i sak.
          </note>
          <note>
            Utskottets majoritet skriver att vårt budgetalternativ har en
            svagt underbyggd finansiering som tycks bygga på ett inte ringa
            mått av önsketänkande. Detta är fel i sak, vilket jag kunnat visa
            på. Det är också skrivet av en majoritet som själv avser att låna
            191 miljarder fram till 2007. Det tycker jag utstrålar ett slags
            självgodhet. Man ser inte sina egna fel och brister.
          </note>
          <note>
            I Aftonbladet i torsdags satte LO-ombudsmannen Olle Sahlström
            fingret på detta. Han kommenterade den senaste tidens avslöjanden
            om hur facktoppar skaffat sig attraktiva hyreslägenheter och stugor.
            Han var inte förvånad över detta utan sade att rörelsen är marinerad
            i självgodhet. När Pär Nuder kommenterar de borgerliga partiernas
            förslag om mål för statens finanser med att de borgerliga har
            inget att lära oss socialdemokrater om offentliga finanser är
            det en kommentar som dryper av precis samma självgodhetens marinad.
            Det är sagt av en finansminister som tänker låna 191 miljarder
            fram till 2007.
          </note>
          <note>
            Jag hoppas att den här debatten ska handla om sakförslagen, att
            vi inte medvetet ska försöka missförstå varandra och att vi ska
            försöka ta det helhetsperspektiv och det ansvar som riksdagens
            budgetordning inbjuder till och som förväntas av oss från medborgarna.
          </note>
          <note>
            Med det, herr talman, vill jag yrka bifall till reservationerna
            1 och 8.
          </note>
          <note type="speaker">
            Anf. 5 ARNE KJÖRNSBERG (s):
          </note>
          <note>
            Herr talman! Människan är målet hennes utveckling och frihet,
            hennes törst att lära och utbilda sig, hennes vilja att växa och
            spränga nya gränser, hennes ansvarskänsla för kommande generationer,
            hennes solidaritet och kärlek till andra människor.
          </note>
          <note>
            Så kan socialdemokratins uppdrag sammanfattas i en enda mening.
            Detta, herr talman, är ett citat ur det tal som den socialdemokratiske
            partiordföranden Göran Persson höll samma dag som han valdes till
            vår ordförande.
          </note>
          <note>
            På mitt arbetsrum här i riksdagen har jag en liten lapp som jag
            skrev för många år sedan. Det var förra gången jag var ledamot
            av finansutskottet. Ja, jag undrar om jag inte skrev det redan
            när jag var ersättare i finansutskottet. På lappen står det: Glöm
            aldrig att ekonomisk politik och skattepolitik har inget värde
            i sig. De är bara verktyg för att åstadkomma det som vi vill göra:
            frihet, rättvisa, trygghet, jämlikhet, jämställdhet och arbete.
          </note>
          <note>
            Jag tittar väldigt ofta på det där, även om jag i och för sig
            inte behöver det eftersom jag har det i huvudet, men det är som
            en påminnelse till mig.
          </note>
          <note>
            Inget av detta vinner man ensam. Vi är alla beroende av varandra.
          </note>
          <note>
            Inget av detta vinner man en gång för gott. Det måste ständigt
            vinnas på nytt.
          </note>
          <note>
            Inget av detta vinner man utan kamp. Kampen måste alltid föras.
          </note>
          <note>
            Inget av detta vinner man med pukor och trumpeter. Det vinner
            man genom envetet, träget och slitigt vardagsarbete.
          </note>
          <note>
            Inget av detta vinner man i ett enda steg. Det är ofta två steg
            framåt och ett tillbaka, om bilden tillåts två steg framåt och
            ett tillbaka.
          </note>
          <note>
            Herr talman! Så ser jag på det uppdrag som mina kamrater och
            jag har fått av våra väljare. I kraft av vår fattiga förmåga gör
            vi, Roger Tiefensee, vad vi kan för att genomföra vårt uppdrag.
            Men ofta är det faktiskt två steg framåt och ett tillbaka två
            steg framåt och ett tillbaka.
          </note>
          <note>
            Bakom den budgetproposition för år 2005 som finansutskottet behandlat
            i det här betänkandet står den socialdemokratiska regeringen,
            Vänsterpartiet och Miljöpartiet. Dessa partier svarar också för
            majoriteten bakom det förslag som nu föreläggs kammaren för beslut.
          </note>
          <note>
            Med mycket uppriktighet och med en väldig värme vill jag tacka
            företrädarna för våra samarbetspartier i finansutskottet Yvonne
            Ruwaida, Siv Holma och Lars Bäckström för ett gott samarbete.
          </note>
          <note>
            Jag menar att det förslag som nu förelagts riksdagen kommer att
            föra Sverige ett steg framåt och göra Sverige till ett något bättre
            land att leva och verka i. Då kommer jag osökt att tänka på Karin
            Pilsäters resonemang om framsidan på betänkandet.
          </note>
          <note>
            Utan att jämföra med tavlor, men tavlor kan man se på olika sätt.
            Jag funderar nämligen också över framsidan. Det är inte, såvitt
            jag vet, finansutskottets majoritet som hittat på detta. Jag vet
            inte heller om det är kansliet eller om det är tryckeriet som
            har gjort det. Men jag tänkte så här, Karin Pilsäter: I den stora
            ramen finns majoritetens förslag. Utanför finns det en liten fyrkant
            det som Roger Tiefensee ska leverera och det är era reservationer.
            Jag vet inte vilken bild som är rätt. Man kan, som sagt, se saker
            och ting på olika sätt. Möjligen får vi överlåta till några konstkännare
            att bedöma vad som är det riktiga, eller också kan vi naturligtvis
            överlåta till Karin Pilsäter att göra det.
          </note>
          <note>
            Herr talman! Jag sade tidigare att rättvisa och jämställdhet
            är centrala mål i den ekonomiska politiken, liksom på samhällslivets
            alla områden.
          </note>
          <note>
            Mycket är gjort. Men, ärade ledamöter, mycket återstår. Det är
            förpliktande för oss alla. Ta jämställdhetsområdet. Vi har myndigheter
            som ska arbeta med det, men det räcker inte. Vi har alla ett ansvar
            för denna del, i stort och i smått. Det ansvaret måste vi ta.
            Ingen annan löser det åt oss, så låt oss hjälpas åt!
          </note>
          <note>
            De flesta tecken tyder nu på att vi framför oss har en gynnsam
            både internationell och svensk konjunktur. Med hänsyn till utvecklingen
            i vår omvärld kan vi förvänta oss en tillväxttakt på omkring 3
            %, kanske enligt de senaste prognoserna drygt 3 % vi politiker
            är specialister på att svänga oss med procenttal hit och dit.
          </note>
          <note>
            Hur mycket är 3 %? Vad blir det egentligen? Ja, har vi en tillväxt
            på 3 % den brukar beräknas på bruttonationalprodukten blir det
            bortemot 70 miljarder kronor, på nytt ett jättelikt belopp som
            i alla fall inte jag kan greppa trots att jag sysslar med det
            här varenda dag. Som en jämförelse kan nämnas att barnbidrag till
            landets alla barn och studiebidrag kostar 23 miljarder på ett
            helår. Försvaret kostar ungefär 40 miljarder, beroende på hur
            man räknar och vad man tar med i försvarskostnaderna. Därmed har
            vi lite grann att jämföra med.
          </note>
          <note>
            Om vi har en tillväxt på 3 % får vi, som sagt, 70 nya miljarder.
            Då får vi resonera om hur vi ska använda dem. Det ska vi göra
            på ett demokratiskt sätt.
          </note>
          <note>
            Det går alltså ganska bra, eller som en av de där tidningarna
            med rosa papper skrev för någon vecka sedan: Sverige går för högtryck.
            Fabrikerna utnyttjas maximalt. Lagren fortsätter att minska. Inflationen
            hålls i schack. Snart väntas investeringarna öka kraftigt.
          </note>
          <note>
            Visst, det är bra. Det är väldigt bra. Det går bra för svensk
            ekonomi och för svenska företag. Men, och detta är ett viktigt
            men, vi har problem på arbetsmarknaden. Många människor får inte
            göra det som de helst av allt vill: arbeta, dra försorg om sig
            själva och sina närmaste, ingå i en arbetsgemenskap, dra sitt
            strå till stacken, göra sin insats för det gemensamma bästa och
            på morgonen kunna säga: Hej, nu går jag till jobbet också det
            ett citat av vår partiordförande Göran Persson.
          </note>
          <note>
            Att det inte är så är för oss socialdemokrater ett problem. Vi
            sticker självklart inte under stol med att det är ett problem.
            Det finns ju ingenting som är så viktigt för ett land som att
            människor får bidra, vara med, tillhöra någonting tillhöra en
            gemenskap och dra sitt strå till stacken, som jag nyss sade. Jag
            ska strax återkomma till detta.
          </note>
          <note>
            Jag vågar faktiskt lite frankt påstå att det nu är ett starkare
            Sverige än för tio år sedan. Statsskulden är mindre. De offentliga
            finanserna är starkare. Sysselsättningen är trots allt högre och
            arbetslösheten trots allt lägre.
          </note>
          <note>
            Med detta som bakgrund vill jag säga: Målen för den ekonomiska
            politiken ligger fast. Om vi ska ha en uthållig hög tillväxt och
            full sysselsättning krävs det sunda offentliga finanser. Vi ska,
            precis som hittills, klara utgiftstaket. Målet om 2 % överskott
            i de offentliga finanserna över en konjunkturcykel gäller.
          </note>
          <note>
            Som jag sade tidigare: Även om den ekonomiska konjunkturen går
            bra finns det kvarstående problem på arbetsmarknaden. Därför har
            regeringen i budgetpropositionen en lång rad förslag för att dämpa
            arbetslösheten. Av tidsskäl kan jag bara i telegramstil redovisa
            några av dem.
          </note>
          <note>
            Antalet platser i det arbetsmarknadspolitiska programmet utökas
            med ytterligare 20 000. Jag ska direkt möta det så att ni slipper
            ta replik på det. Vi gör nämligen detta därför att vi på det sättet
            ska få välutbildad arbetskraft. När investeringarna nu ökar och
            företagen börjar efterfråga arbetskraft ska den finnas på plats.
          </note>
          <note>
            Det generella sysselsättningsstödet till kommunerna ökas från
            4 till 5 ½ miljarder i år. Det förstärks 2005 till 6 miljarder
            och 2006 till 7 miljarder. Det är på nytt jättelika siffror. Men,
            herr talman, Ulf Sjösten som var i kammaren nyss och jag som kommer
            från Borås, vi har det lätt. Borås är nämligen en hundradel av
            landet. Räknar vi bort en tredjedel som schablonmässigt går till
            landstingen och sedan tar bort några nollor, kan jag påstå mellan
            tummen och pekfingret att i år får Borås en hundradel av landet.
            100 000 invånare; sedan kan ni räkna på era egna kommuner. Det
            är ungefär 35 miljoner mer än förra året. År 2005 får Borås kommun
            40 miljoner, och 2006 så där 46 miljoner.
          </note>
          <note>
            Ja, så kan man fortsätta att räkna om detta till, ja vad vet
            jag, sådana som lägger sten på gatukontoret, vårdbiträden, undersköterskor
            eller de som tar hand om barnbarnen på dagis. Så ska man se på
            politiken, och så har vi alla ett ansvar för att växla ned de
            jättelika talen. I varje fall begriper inte jag dem. Jag måste
            göra så.
          </note>
          <note>
            För att öka den inhemska efterfrågan fortsätter vi med kompensation
            för en del av egenavgifterna till det nya pensionssystemet. När
            vi har gjort den delen återstår 12 ½ %. Med det vi nu gör kommer
            vi upp till 87 ½ % kompensation för egenavgifterna.
          </note>
          <note>
            Tidigare har riksdagen fattat beslut om ökade resurser till landets
            kommuner för att de ska kunna anställa ytterligare 6 000 personer
            i förskolan under perioden 20052007.
          </note>
          <note>
            För att skjuta på den uppåtgående konjunkturen inför vi en särskilt
            tidsbegränsad skattereduktion för reparationer, ombyggnad och
            tillbyggnad, det som kallas ROT en typisk politisk förkortning.
            Vi har alla tidigare erfarenhet av ett sådant avdrag, vars syfte
            är att tidigarelägga investeringar på området. Det fungerar väl
            i ett konjunkturläge som det vi nu är i.
          </note>
          <note>
            Senare i höst, Roger Tiefensee, kommer den så kallade 3:12-utredningen
            med sitt förslag till förändringar i skattesystemet för småföretagare.
            Pengarna är reserverade för de åtgärderna.
          </note>
          <note>
            Senare i höst kommer riksdagen, om vi följer regeringens förslag,
            att slopa arvs- och gåvoskatten. Det enskilt viktigaste skälet
            för detta är att underlätta generationsskiften i dessa företag.
          </note>
          <note>
            I detta sammanhang måste jag för kammarens ledamöter få citera
            några rader ur den stora lokaltidningen på västsidan av landet.
            I Göteborgs-Posten i söndags kunde man läsa bland annat följande
            i den del av tidningen som handlar om ekonomi och politik.
          </note>
          <note>
            Svensk industri säljer som aldrig förr. Sverige är ett suveränt
            land för produktion. Så här ser myten ut: Svensk arbetskraft kostar
            för mycket, våra varor är för dyra, jobben försvinner. Det här
            är sanningen: Världen skriker efter Made in Sweden . Vi får gå
            tillbaks till 1960-talet för att hitta lika stor livskraft i industrin.
          </note>
          <note>
            Det här är inte från en debattartikel som jag eller någon annan
            socialdemokrat har skrivit utan från nyhetsplats i Västsveriges
            största dagliga tidning, Göteborgs-Posten, i söndags den 21 november
            2004.
          </note>
          <note>
            Herr talman! Det här talar väl egentligen för sig själv. Till
            mina värderade meddebattörer: Var inte så pessimistiska. Svartmåla
            inte. Glöm inte historien om pojken som jämt ropade på vargen.
            Se det ljusa.
          </note>
          <note>
            Jag påstår inte att allt är frid och fröjd. Det enda jag säger
            är att det är ett ganska bra land vi lever i även när det gäller
            industrin.
          </note>
          <note>
            Jag vill säga några ord om ett av de borgerliga partiernas sätt
            att finansiera sina så kallade reformer. Man ska sänka ersättningen
            till de sjuka, de arbetslösa och förtidspensionärer och så vidare.
            Man ska inte leva på bidrag. Då har jag två frågor.
          </note>
          <note>
            En mig närstående person blev arbetslös sömmerska när en syfabrik
            i Borås lades ned. Hon var med i facket och också i a-kassan.
            Hon fick då ersättning från a-kassan fram till det att hon fick
            ett nytt jobb. Det tog sin tid. Levde hon på bidrag? Var inte
            det ett utfall av den försäkring som hon hade?
          </note>
          <note>
            En annan person jag känner, en ung flerbarnspappa, fick en mycket
            svår sjukdom. Jag känner personen väl. Han var sjuk ganska länge.
            Levde han på bidrag? Han omfattades ju av det allmänna sjukförsäkringssystemet.
          </note>
          <note>
            Sluta med att säga att folk lever på bidrag när de får från a-kassa,
            sjukförsäkring eller vad det kan vara. Nej, jag vågar inte säga
            det en gång. De båda personerna som är mig närstående tycker inte
            att de levde på bidrag. De tyckte att de fick vad de var berättigade
            till.
          </note>
          <note>
            Vi socialdemokrater säger så här: Glöm inte att det är de sjuka,
            arbetslösa, förtidspensionerade och de som är hemma med sina barn
            som ska stå för fiolerna för Roger Tiefensees, nej, inte Roger
            Tiefensee, för Moderaternas förslag. Det är kvintessensen av betänkandet
            i den delen.
          </note>
          <note>
            Vi är alldeles övertygade om att generell välfärd, trygghet för
            alla och rättvisa är bra för alla. Även för dem som har det ekonomiskt
            ganska bra är det bra med generella system, att utjämna risker,
            inga nådegåvor och rättigheter. Då vågar människor ta språnget.
          </note>
          <note>
            Nu, herr talman, ska jag avsluta genom att citera Göran Rosenberg
            ur en bok ni strax ska få namnet på:
          </note>
          <note>
            Beroendet av andra människor, inte friheten från dem, är vad
            som gör oss till människor. Beroendet av och tacksamheten mot
            andra människor. En del har mer att vara tacksamma för än andra,
            en del hävdar att de ingen har att tacka för något, men utan beroendet
            av andra människor skulle tacksamhetsfrågan inte ens uppkomma
            eftersom vi inte skulle existera.
          </note>
          <note>
            Det är i sanning tänkvärt. Boken heter Plikten, profiten och
            konsten att vara människa . Författare: Göran Rosenberg.
          </note>
          <note type="speaker">
            Anf. 6 MATS ODELL (kd) replik:
          </note>
          <note>
            Herr talman! Jag vill också hälsa Arne Kjörnsberg välkommen i
            sin nya roll som finansutskottets ordförande. Det började trevligt
            med en vänlig ton.
          </note>
          <note>
            Arne Kjörnsberg började med att citera Göran Persson. Det var
            ett fint, vackert, nästan poetiskt citat. Han talade om att ingenting
            går utan träget arbete, man måste ta två steg framåt och ett tillbaka.
            Ja, Arne Kjörnsberg, det förutsätter att man går i rätt riktning.
            Jag vill ändå påstå att det ni föreslår är tvärtom. Ta detta med
            att vältra över sjuklöneansvaret på arbetsgivarna. Är det rätt
            tänkt från början att göra småföretagare till försäkringsbolag,
            att de ska ta så stor risk? Inser inte också Arne Kjörnsberg att
            detta kommer att leda till en utsortering av svaga personer på
            arbetsmarknaden?
          </note>
          <note>
            Jag är också lite förvånad över att Arne Kjörnsberg så totalt
            bekräftar min tes, nämligen att regeringen bara väntar på bättre
            konjunktur. Han säger att framför oss har vi en gynnsam konjunktur,
            och med den förväntas en tillväxt på 3 %, inte att regeringen
            gör någonting för att åstadkomma en bättre tillväxt. Det finns
            ett antal länder jag brukar nämna Irland och Finland där regeringarna
            har gjort kraftfulla insatser och kraftfullt förbättrat tilläggsförutsättningarna.
            Någon sådan ambition finns inte här. De åtgärder Arne Kjörnsberg
            redogör för är hur han ska köpa sysselsättning för skattepengar.
            Det han redogjorde för var detta, inte bättre villkor.
          </note>
          <note>
            Är inte detta, Arne Kjörnsberg, ett exempel på att den ideologiska
            kompassen behöver justeras en del för att vi ska få fart på efterfrågan
            på arbete, för att få fler att vilja starta företag och anställa
            människor?
          </note>
          <note>
            Slutligen: Borås får nu 30 miljoner kronor, men uppenbarligen
            räcker det inte till för att Håkan Hedman ska få sin kranskärlsballongsprängning
            förrän 2006. Vad vill Arne Kjörnsberg säga till honom? Vi skulle
            ju se det ljusa och inte svartmåla. Vad är det ljusa för Håkan
            Hedman?
          </note>
          <note type="speaker">
            Anf. 7 ARNE KJÖRNSBERG (s) replik:
          </note>
          <note>
            Herr talman! Här har Mats Odell lite otur. Min kollega Kjell
            Nordström har tagit reda på hur det är med ballongsprängningar
            på Sahlgrenska, och jag har här fått en lapp av honom.
          </note>
          <note>
            Till att börja med ligger Sahlgrenska inte i Borås, utan det
            ligger i Göteborg. Men det är regionen som är ansvarig för detta,
            och där har man inte fattat beslut om att minska antalet ballongsprängningar.
            Vad regionen i Västsverige har gjort är att man har beslutat att
            flytta ballongsprängningarna från Sahlgrenska till andra sjukhus
            i regionen. Så var det med den ballongen.
          </note>
          <note>
            Exemplet med Irland är klassiskt, och jag går inte på en sådan
            enkel grej. Mats Odell jämför tillväxten i Irland med tillväxten
            i Sverige, och sedan talar han om hur dåligt det är i Sverige.
            Vi har under de senaste tio åren varit bättre än euroområdet.
            Vi är bättre än EU 15.
          </note>
          <note>
            Jag skulle lika gärna kunna jämföra tillväxten i USA och Kina
            och säga: Det är alldeles förskräckligt. USA har bara en tillväxt
            som är 40 % av Kinas.
          </note>
          <note>
            Mats Odell, det beror på vilket år man börjar att räkna ifrån
            och vilken nivå man utgår ifrån. Sådana jämförelser är egentligen
            meningslösa. Man måste se det över en längre tidsperiod, och det
            försökte jag göra genom att räkna på dessa tio år. Då är vi en
            dryg halvprocent bättre än EU 15 och nästan en procentenhet bättre
            än euroområdet. Det är väl inte så dåligt 3 %, 70 miljarder varav
            barnbidraget kostar 23 miljarder, Mats Odell! Detta säger jag
            bara för att Mats Odell ska ha något att jämföra med.
          </note>
          <note type="speaker">
            Anf. 8 MATS ODELL (kd) replik:
          </note>
          <note>
            Herr talman! Låt oss då fortsätta med den här ballongen. Arne
            Kjörnsberg och Kjell Nordström har otur. Den som framträdde var
            ingen mindre än områdeschefen för ett sjukvårdsområde som hette
            Lars Ekström. Lyssna gärna på det inslaget! Det finns på Sveriges
            Radios hemsida. Lars Ekström säger att det bara är de akut sjuka
            som får hjälp. Det talas om en kvinna som man sköt upp en operation
            för fyra gånger. Hon fick sedan hjälp genom att landstinget köpte
            tjänster vid det privata Callanderska. Det är väl dit som också
            Håkan Hedman får skickas, antar jag.
          </note>
          <note>
            Men det intressanta är att i norra delen av Halland får patienterna
            hjälp med en ballongsprängning omedelbart vid Sahlgrenska universitetssjukhuset.
            De bor i ett landsting, det borgerligt styrda Halland, som har
            en sådan betalningskraft.
          </note>
          <note>
            Det saknas pengar. Och jag är ledsen, Arne Kjörnsberg, men i
            den officiella statistiken står det att det är en mycket kort
            kö, men i verkligheten är det inte så. Låt oss reda ut detta senare.
          </note>
          <note>
            Annars är jag väldigt glad om nu Håkan Hedman har Arne Kjörnsbergs
            löfte om att få en omedelbar ballongsprängning på regionens bekostnad.
            Jag noterar det som en stor framgång i dagens debatt, kanske den
            största hittills.
          </note>
          <note>
            Okej, Irland är inte något bra exempel. Men Arne Kjörnsberg är
            mig ändå svaret skyldig på frågan: Vilka åtgärder föreslår ni
            i detta betänkande som ska förbättra företagsklimatet?
          </note>
          <note>
            Ni föreslår en utsorteringsmekanism för svaga personer på arbetsmarknaden.
            Den kommer att höja produktiviteten, det är rätt. Den kommer att
            hjälpa er att övervältra ansvaret för den växande ohälsan och
            att klara utgiftstaket, men den kommer inte att bidra till att
            få ned de enorma kostnader som i dag gör att 50 % av vår bruttonationalprodukt
            i skatt inte ens räcker till de mest elementära insatser för sjukvården.
          </note>
          <note type="speaker">
            Anf. 9 ARNE KJÖRNSBERG (s) replik:
          </note>
          <note>
            Herr talman! Jag lovar att om jag hade varit ledamot av regionfullmäktige
            i Västra Götalands-regionen skulle jag känna till alla detaljer
            om ballongsprängningar såväl på Sahlgrenska, som på NÄV, Norra
            Älvsborgs lasarett, och på SÄS, Södra Älvsborgs sjukhus i Borås.
            Men jag erkänner att jag inte kan det.
          </note>
          <note>
            Med hjälp av en av mina kolleger har jag fått reda på att regionstyrelsen
            inte har fattat beslut om att minska antalet ballongsprängningar.
            Man har fattat beslut om att flytta ut dem på flera sjukhus i
            regionen.
          </note>
          <note>
            Mats Odell och jag känner varandra väl, så det är väl därför
            som han öser på när han debatterar med mig. Men förlåt mig, är
            det inte larvigt att dra slutsatsen av vårt meningsutbyte att
            jag har lovat att Håkan Hedman ska få en ballongsprängning omedelbart?
            Även om jag vore regionstyrelsens ordförande i Västra Götaland
            skulle jag inte kunna lova en sådan sak. Det skulle vara ett ingrepp
            i professionen, alltså i läkarnas uppgifter.
          </note>
          <note>
            När det gäller reformen på sjuklöneområdet och det ansvar som
            företagen får ta är detta ett led i att vi alla måste hjälpas
            åt. Det är därför som vi inför en sådan reform. Dessutom vet Mats
            Odell och det kommer också våra kolleger som sysslar med detta
            att visa att det finns en mängd mekanismer som gör att det inte
            alls blir det dråpslag som Mats Odell har utmålat.
          </note>
          <note>
            En sista uppmaning, Mats Odell: Svartmåla inte! Var lite optimist!
            Sverige är bra land att leva och verka i. Men vi ska göra det
            ännu bättre. Låt oss hjälpas åt med det.
          </note>
          <note type="speaker">
            Anf. 10 KARIN PILSÄTER (fp) replik:
          </note>
          <note>
            Herr talman! Jag vill börja med att hälsa Arne Kjörnsberg välkommen
            tillbaka till finansutskottet. Jag tror att vi kommer att ha många
            upplyftande debatter som stimulerar hjärnkontoret.
          </note>
          <note>
            Men jag blev lite förvånad när du sade att du skulle överlåta
            till mig att avgöra vad som var det rätta när det gäller utskottsbetänkandet.
            Det är väl med figurer på betänkandeomslag som det är med konst,
            att upplevelsen ligger i betraktarens ögon.
          </note>
          <note>
            Vad som är rätt och fel i politiken är väl normalt sett inte
            så lätt att avgöra. Det är mera vad som följer av värderingar
            och som Mats Odell påpekade åt vilket håll man är på väg.
          </note>
          <note>
            Det finns de som ser på både politik och ekonomi som att det
            finns ett absolut rätt och ett absolut fel och att man kan räkna
            ut allting. Dem tillhör inte jag. Jag tror att det handlar väldigt
            mycket om värderingar.
          </note>
          <note>
            Jag ska gå in på diskussionen om bidrag kontra försäkringar.
            Arne Kjörnsberg sade att a-kassan var en försäkring som man har
            betalat till. Där ligger mycket av problematiken med arbetslöshetsförsäkringen
            och framför allt sjukförsäkringen. De fungerar inte längre som
            en försäkring. Systemen verkar inte i rätt riktning. Det råder
            inte försäkringsmässighet, och man betalar inte tydliga avgifter
            utan otydliga skatter. Det finns inget samband mellan att få människor
            tillbaka i jobb och kostnadsansvaret.
          </note>
          <note>
            Därför vill jag fråga om du är beredd att medverka till att det
            blir en rejäl reform av socialförsäkringarna som gör dem mera
            försäkringsmässiga igen.
          </note>
          <note type="speaker">
            Anf. 11 ARNE KJÖRNSBERG (s) replik:
          </note>
          <note>
            Herr talman! Först vill jag tacka för välkomsthälsningen. Den
            värmde.
          </note>
          <note>
            Som Karin Pilsäter naturligtvis vet har regeringen tillsatt en
            särskild utredningsman, Riksförsäkringsverkets generaldirektör,
            som ska titta på utformningen av de framtida socialförsäkringssystemen.
          </note>
          <note>
            Jag tror lägg märke till att jag använder ett försiktigt ord
            att tanken är att detta efter en genomgång av Anna Hedborg ska
            övergå i en parlamentarisk utredning. Våra båda partier har ju
            ganska goda erfarenheter av det. Vi genomförde skattereformen
            för 14 år sedan tillsammans. Jag var faktiskt med i riksdagen
            även då och kommer ihåg att näste talares partis representant
            i utredningen hade 62 reservationer. Nu tycker Moderata samlingspartiet
            att det var bra, men det tyckte man inte då. Men det är en annan
            sak.
          </note>
          <note>
            Jag försökte resonera om detta med värderingar, kanske lite slarvigt
            eller lite utsvävande i mer poetiska former. Jag överlät till
            min partiordförande och till Göran Rosenberg att visa på ett mycket
            bättre sätt än jag kan göra hur vi hänger ihop, hur vi är beroende
            av varandra.
          </note>
          <note>
            Och, Karin Pilsäter, jag påstår aldrig, hoppas jag, att jag alltid
            vet allting till sista kommatecknet, därav min formulering att
            ibland är det två steg fram och ett tillbaks. Så är livet, så
            bör politiken vara och så är politiken i långa stycken, tycker
            jag.
          </note>
          <note type="speaker">
            Anf. 12 KARIN PILSÄTER (fp) replik:
          </note>
          <note>
            Herr talman! Min fråga var inte vad som eventuellt är de innersta
            avsikterna hos regeringen eller dess statsminister, för det vet
            man aldrig så noga från dag till annan. Min fråga gällde om Arne
            Kjörnsberg är beredd att medverka till att det verkligen blir
            så här i stället för att en enmansutredning ska jobba i två år
            med att kartlägga och sätta i gång jobbet. Vi har ju goda erfarenheter
            av arbetet med pensionsreformen. Där krävdes det ett regeringsskifte
            innan reformarbetet kom i gång. Men då gick det å andra sidan
            snabbt att få huvuddelen av reformen på plats, och även där har
            Arne Kjörnsberg medverkat. Min fråga gällde om han är beredd att
            medverka till att det händer någonting, inte vad som kan röra
            sig i huvudet på regeringen.
          </note>
          <note>
            Min andra frågeställning som jag ska försöka dra lite snabbt
            gäller det här med två steg framåt och ett steg bakåt. Det är
            väl inte nödvändigt att alltid ta ett steg bakåt om det går att
            undvika.
          </note>
          <note>
            När det gäller arbetsmarknaden och sjukfrånvaron kommer ni nu
            med tre viktiga, stora förslag som jag tycker är två rejäla steg
            bakåt och ett på stället marsch: I sjuklöneförslaget privatiserar
            ni en del av sjukförsäkringen, genom förslaget om stopplagen vill
            ni hindra en privatisering som skulle vara bra, nämligen att utveckla
            sjukvården, och förslaget om friåret är ju på stället marsch.
            Jag vill bara påpeka att jag tycker att det är tre helt felaktiga
            reformer och skulle vilja höra vad du har för kommentarer till
            hur ni ska kunna kompensera sjukvården och arbetsmarknaden för
            de här förslagen.
          </note>
          <note type="speaker">
            Anf. 13 ARNE KJÖRNSBERG (s) replik:
          </note>
          <note>
            Herr talman! Detta med ett steg tillbaks var bara ett sätt att
            måleriskt tala om att det inte är så där väldigt enkelt, att det
            inte bara är att köra. Ibland är det faktiskt så. För att inte
            förväntningarna ska bli alldeles för stora hos mig själv inser
            jag att det inte är så där enkelt. Det är inte så att man kan
            göra allting på stubinen, om jag får använda ett så slarvigt uttryck.
            Det är ibland i politiken liksom i livet i övrigt lite fram och
            tillbaks. Det var bara det jag försökte säga. Det är ett sätt
            att försöka vara ödmjuk, Karin Pilsäter.
          </note>
          <note>
            När det sedan gäller sjuklöneförslaget har jag i en tidigare
            replik talat om vad jag tycker. Jag vet dessutom att Karin Pilsäters
            och mina kolleger i det ansvariga utskottet kommer att väl, i
            alla dess detaljer, redovisa förslaget för kammaren. Jag tror
            på modellen. Men vi kanske också där så småningom får ta två steg
            fram och sedan ett halvt steg tillbaks, vad vet jag? Eller så
            kanske vi får ta två och ett halvt steg framåt detta som en bild
            bara.
          </note>
          <note>
            När det gäller stopplagen har jag en principiell uppfattning.
            Den är i och för sig ointressant. Det viktiga är vad mitt parti
            tycker. Men eftersom Karin Pilsäter frågar mig kan jag säga att
            jag tycker att det är principiellt fel att man ska tjäna pengar
            på att folk är sjuka. Jag står för den uppfattningen. Uppfattningarna
            är lite olika, men jag tycker så.
          </note>
          <note>
            När det gäller friåret vet Karin Pilsäter naturligtvis att den
            som får ett friår bara får det under en förutsättning, nämligen
            att det är någon som är arbetslös som går in i stället. Det kan
            väl i alla fall vara bra att den som är arbetslös kommer tillbaks
            till arbetsmarknaden på ett lite mjukare sätt. Men jag är säker
            på att min värderade samarbetspartner Yvonne Ruwaida kommer att
            närmare kunna utveckla detta.
          </note>
          <note type="speaker">
            Anf. 14 ROGER TIEFENSEE (c) replik:
          </note>
          <note>
            Herr talman! Det vore väl förmätet av mig att hälsa Arne Kjörnsberg
            välkommen till finansutskottet, eftersom finansutskottets nuvarande
            ordförande har en så mycket längre historia än vad jag har i utskottet.
            Men jag tycker ändå att det är roligt att du följt mig från skatteutskottet
            till finansutskottet.
          </note>
          <note>
            I sitt anförande lyfter Arne Kjörnsberg fram detta med rättvisa
            och jämställdhet. Det tycker jag är intressant. Jag skulle därför
            vilja föra en diskussion kring ROT-avdrag, som Arne Kjörnsberg
            också tog upp i sitt anförande. Det handlar om en stimulans för
            männens arbetsmarknad och motiveras som en konjunkturåtgärd.
          </note>
          <note>
            I betänkandet avfärdas förslag om skatteavdrag för hushållsnära
            tjänster, först av skatteutskottet och sedan tar finansutskottet
            yttrandet från skatteutskottet som sitt eget: Några särskilda
            konjunkturpolitiska skäl för en stimulans av hushållssektorn finns
            enligt utskottets mening inte.
          </note>
          <note>
            Okej, men om det inte finns några konjunkturpolitiska skäl kan
            man ju i stället diskutera strukturpolitiska skäl som rättvisa
            och jämställdhet. Sedan skatteutskottet avgett sitt yttrande har
            en ledamot av skatteutskottet, Inger Nordlander, fört en diskussion
            på DN Debatt där hon förespråkar skattestimulans för hushållstjänster
            och lyfter Finland som ett gott exempel.
          </note>
          <note>
            Apropå det här med steg fram och tillbaks undrar jag helt frankt:
            När vågar ni ta två steg framåt i den här frågan i stället för
            att stå och stampa?
          </note>
          <note type="speaker">
            Anf. 15 ARNE KJÖRNSBERG (s) replik:
          </note>
          <note>
            Herr talman! Roger Tiefensee var tidigare ledamot av skatteutskottet
            när jag var ordförande där. Sedan antar jag att hans parti flyttade
            honom till finansutskottet, och sedan flyttade mitt parti mig
            till finansutskottet. Jag lovar att jag kommer att förfölja Roger
            Tiefensee. Vilket utskott han än går till kommer jag att be min
            värderade gruppledare Britt Bohlin att jag ska få följa med för
            att förfölja honom, i ordets bästa bemärkelse, Roger. Missuppfatta
            mig inte nu.
          </note>
          <note>
            Herr talman! När det gäller ROT-avdragen och hushållsnära tjänster
            går Roger Tiefensee i fällan direkt. Det är ju så enkelt. Hela
            hans resonemang bygger på att det är kvinnor som ska städa. Roger
            Tiefensee, jag lovar att de erfarenheter som jag har är att jag
            är bäst på att dammsuga, tvätta, stryka. Måla inte ut det där
            som kvinnogöra bara! Det är lika mycket en uppgift för oss, på
            tal om jämställdhet. Roger Tiefensee går i fällan, och han vill
            dessutom gillra fällan för andra med skattebetalarnas pengar.
            Det är vad han vill göra.
          </note>
          <note>
            Jag har också där en principiell uppfattning: Jag tycker inte
            att lågbetalda vårdbiträden, undersköterskor, Handelsmedlemmar
            hemma i Borås med sina skattepengar ska subventionera, för att
            uttrycka mig något polerat, herr talman, att någon ska ta hand
            om smutsen efter mig. Det ska jag göra själv.
          </note>
          <note type="speaker">
            Anf. 16 ROGER TIEFENSEE (c) replik:
          </note>
          <note>
            Herr talman! Jag tolkar Arne Kjörnsbergs svar som att det är
            fortsatt på stället marsch i den här frågan. Det är intressant
            eftersom det pågår en diskussion inom det socialdemokratiska partiet
            där man, som jag tycker, med rätta lyfter fram framför allt stressade
            barnfamiljer och pensionärer.
          </note>
          <note>
            Jag och min fru, Arne Kjörnsberg, tycker båda att det är lika
            tråkigt att städa. Det är väl olika i olika familjer hur roligt
            man tycker att hushållsarbetet är.
          </note>
          <note>
            Skatteutskottet och sedan också finansutskottet har avfärdat
            det här med hushållstjänster med att det kan bli en dyrbar reform
            för staten. Det är lite intressant eftersom kostnaden för att
            komplettera ROT-avdraget så att det inkluderar alla hushållstjänster
            är ungefär lika stor eller faktiskt lite mindre än kostnaden för
            det friår som föreslås i budgeten.
          </note>
          <note>
            Jag har tidigare bott i Eskilstuna. Där finns det ett monument
            som heter Arbetets ära. Det är en gammal fin, klassisk socialdemokratisk
            stad med ett monument till arbetets ära. Jag undrar nu om socialdemokraterna
            tänker sjunga friårets lov i stället.
          </note>
          <note type="speaker">
            Anf. 17 ARNE KJÖRNSBERG (s) replik:
          </note>
          <note>
            Herr talman! Roger Tiefensee, jag måste återvända till det där
            med ROT och hushållsnära tjänster. Det är inte jämförbart. Avdraget
            för reparation, ombyggnad och tillbyggnad är för det första tidsbegränsat.
            För det andra sätter vi in det för att i ordets bästa bemärkelse
            skjuta på en uppåtgående konjunktur. För det tredje antar jag
            att Roger Tiefensee inte ska tidsbegränsa avdraget på hushållsnära
            tjänster till 15 månader.
          </note>
          <note>
            För det fjärde: Vårt lands problem i framtiden, på grund av den
            demografiska utvecklingen, är bland annat, tror jag mig förstå,
            att vi kommer att ha personalförsörjningsproblem i kommunernas
            ansvarsområde omsorg och i landstingens eller regionernas ansvarsområde
            sjukvården. Att då med skattebetalarnas pengar bygga upp en konstgjord
            marknad som måste subventioneras, som inte lever på sina egna
            nyttigheter, vore fel både på kort och lång sikt.
          </note>
          <note>
            Sedan finns det min principiella uppfattning. Jag vet att om
            man skulle göra detta på det sätt som Roger Tiefensee föreslår
            blir det relativt högbetalda människor som kommer att kunna utnyttja
            det. Vi kan inte subventionera det här så att undersköterskan,
            som tjänar 15 000 i månaden, kan använda sig av det.
          </note>
          <note>
            Eftersom jag har en halv minuts talartid kvar vill jag också
            nämna att Roger Tiefensee tycker att det är tråkigt att städa.
            Det kan man väl tycka. Det kanske det är. Men, Roger Tiefensee,
            allt är inte roligt här i livet. Det måste göras ändå. Det är
            en levnadsvisdom som jag gärna vill skicka med.
          </note>
          <note type="speaker">
            Anf. 18 MIKAEL ODENBERG (m) replik:
          </note>
          <note>
            Herr talman! Jag tror inte att någon i den här kammaren har några
            problem med Arne Kjörnsbergs inledande Göran Persson-citat om
            ett bättre samhälle med möjligheter för människor att förverkliga
            sina drömmar. Målen om frihet, rättvisa och trygghet är ingalunda
            exklusivt socialdemokratiska. Jag tror att de förenar alla i denna
            kammare. Det är därför vi sysslar med politik. Däremot fördelar
            vi oss på olika partier för att vi har olika uppfattningar om
            hur vägen fram till de där höga målen ser ut. Vi har också olika
            uppfattningar om vilka verktyg som ska användas.
          </note>
          <note>
            Min kritik mot dagens regeringspolitik är att jag tycker att
            den innebär för mycket av ett steg framåt och två tillbaka. Det
            är ingen tvekan om att Sveriges ekonomi står starkare i dag än
            för tio år sedan. Men det råder heller ingen tvekan om att den
            framgångsrika budgetsaneringen i mitten av 1990-talet nu har förslösats
            i den utgiftskartell som ni har bildat med Miljöpartiet och Vänsterpartiet.
          </note>
          <note>
            Utanförskapet i dag, de där 1,3 miljoner människorna, är lika
            stort som under den ekonomiska krisens värsta år i början av 1990-talet.
            Vi har färre industrijobb i dag än vad vi hade genomsnittligt
            på 1980-talet. Visst står det Made in Sweden på varorna, men de
            är i allt större utsträckning producerade i fjärran östern och
            i Östeuropa. De svenska bilarna ägs av amerikanare och det svenska
            knäckebrödet av norrmän.
          </note>
          <note>
            Mot den här bakgrunden vill jag återkomma till den fråga som
            Mats Odell från Kristdemokraterna ställde men inte fick svar på.
            Vad är det som ni de facto i handling vill göra för att förbättra
            det svenska företagsklimatet, basen för hela vår välfärd?
          </note>
          <note type="speaker">
            Anf. 19 ARNE KJÖRNSBERG (s) replik:
          </note>
          <note>
            Herr talman! Jaha, ytterligare en som går precis rakt in i fällan.
            Låt mig ta några exempel, herr Odenberg.
          </note>
          <note>
            Först och främst har vi budgetsaneringen. Förutsättningen för
            att man ska ha en hög, uthållig tillväxt är att man har ordning
            och reda på finanserna. Det hade vi inte för tio år sedan. Jag
            var med. Vi gick ut i 1994 års valrörelse och sade: Rösta på oss!
            Vi kommer att höja alla skatter som finns. Vi kommer att införa
            nya skatter. Vi kommer att sänka alla ersättningar, för när vi,
            Sverige, ska betala ut en krona har vi bara 60 öre. 40 öre får
            vi gå någonstans och låna. Så sade vi. Och så röstade folk på
            oss. Så sanerade vi ekonomin. Vi låter så förmätet. Svenska folket
            gjorde detta med Socialdemokraterna i ledning. Nu har vi gjort
            det. Nu har vi ordning och reda.
          </note>
          <note>
            Enligt OECD-statistik satsar vårt land mest per capita på forskning
            och utveckling av alla industriländer i Europa. Det kan säkert
            bli mer, men det är väl inte så hemskt dåligt? Svartmåla inte,
            Mikael Odenberg! Det är en del som kan tro på dig. Och det vore
            ju om inte katastrof så i varje fall inte bra om alla tror att
            det är så förskräckligt dåligt i vårt land. Det är faktiskt ganska
            bra, men det kan bli bättre.
          </note>
          <note>
            För att inte förföljas, herr talman, av det där med två steg
            fram och ett tillbaka vill jag ytterligare en gång säga att det
            var bara mitt sätt att uttrycka att allting i livet och i politiken
            inte är så enkelt. Man ska brinna av övertygelse. Man ska ta kampen.
            Men man ska också inse att man ibland, som jag lärde mig en gång
            när jag gjorde militärtjänst, får göra en omfattning vänster för
            min del, höger, antar jag, för Mikael Odenberg för att nå målet.
            Det kan symbolisera det där med ett steg tillbaka.
          </note>
          <note type="speaker">
            Anf. 20 MIKAEL ODENBERG (m) replik:
          </note>
          <note>
            Herr talman! Jag håller med Arne Kjörnsberg om att politikens
            vägar ibland kan vara lite krokiga och att allting inte är så
            förtvivlat enkelt alla gånger. Men det vore väl ändå klädsamt
            om Arne Kjörnsberg inte bara oupphörligen yrade om fällor utan
            försökte besvara någon av de frågor som ställs till honom.
          </note>
          <note>
            Jag ifrågasätter inte vikten av ordning och reda i statsfinanserna.
            Det är ju därför jag kritiserar den omständigheten att vi lånar
            så mycket pengar i dag för att få det hela att gå runt; 100 miljarder
            kronor på två år. Jag har inte gjort någon hemlighet av att budgetsaneringen
            i mitten och slutet av 1990-talet var framgångsrik. Tvärtom berömde
            jag ju Arne Kjörnsberg för det arbetet. Men jag klagade också
            på att den där budgetsaneringen nu har förslösats i den utgiftskartell
            som ni har bildat med Vänsterpartiet och Miljöpartiet. Det är
            just omsorgen om de stabila och trygga statsfinanserna som gör
            att jag uttrycker bekymmer över alla de ofinansierade reformer
            och skattesänkningar som ni har genomfört under de senaste åren,
            sedan valet 1998.
          </note>
          <note>
            Vi föreslår från vår sida en del ytterligare satsningar på välfärdens
            kärna. Det handlar om rättsväsende, skola och vårdgaranti. Det
            kommer nog att göra det möjligt för kommuner och landsting att
            anställa några fler poliser, några fler lärare och några fler
            sjuksköterskor. Men för att långsiktigt betala för denna välfärd
            kommer vi inte runt att det behövs fler jobb i det privata näringslivet.
            Därför kvarstår frågan till Arne Kjörnsberg. Vad gör ni socialdemokrater,
            och vad vill ni socialdemokrater göra, för att i genuin mening
            förbättra det svenska företagsklimatet så att de svenska investeringarna
            sker i Sverige och inte bara i andra länder?
          </note>
          <note type="speaker">
            Anf. 21 ARNE KJÖRNSBERG (s) replik:
          </note>
          <note>
            Herr talman! Jag börjar bli lite nervös. Mikael Odenberg håller
            med mig på den ena punkten efter den andra. Då börjar jag fundera.
            Är jag fel ute på något sätt? Men jag ska tolka Mikael Odenberg
            på ett positivt sätt i stället.
          </note>
          <note>
            Vad gör vi? Vi ökar den inhemska efterfrågan. När jag är ute
            hos småföretag i Sjuhäradsbygden säger de inte flaska, höll jag
            på att säga ett ord om 3:12-regler. De säger: Vi vill sälja våra
            grejer, för det tjänar vi pengar på. Vi ökar den inhemska efterfrågan.
            Jag påminner om kompensationen för delar av egenavgifterna. Jag
            påminner om det höjda grundavdraget.
          </note>
          <note>
            De tre vise männen, som de brukar kallas, kommer med sitt förslag
            vad gäller 3:12-reglerna i slutet av den här månaden, tror jag.
            De har blivit lite försenade. Det är ganska komplicerad materia,
            som naturligtvis Mikael Odenberg känner till. Vi har avsatt pengar
            för det. Arvs- och gåvoskatten slopas. Det enskilt viktigaste
            skälet för detta, sade jag i mitt huvudanförande, är att underlätta
            generationsskiften i små företag.
          </note>
          <note>
            Vi satsar på utbildning och forskning. Vi satsar på att göra
            Sverige öppet för nya influenser. Vi tycker att det är viktigt.
            Jag försökte lite skissartat, jag erkänner det, tala om detta
            med jämställdhet. Där har vi alla ett ansvar, och där ska fler
            få bidrag.
          </note>
          <note>
            Eftersom detta är min sista replik i denna debatt vill jag säga
            en sak som jag hoppas att någon vill bära med sig.
          </note>
          <note>
            En budget är siffror och statistik. Det är stapeldiagram och
            cirkeldiagram, och det är procent hit och procent dit. Men om
            man tränger in i dessa siffror, trycker sig in mellan stapeldiagrammen,
            är det människor av kött och blod. Det är det som denna debatt
            egentligen handlar om, och det är det som vi, i varje fall jag
            och mina kolleger, kommer att bära med oss.
          </note>
          <note type="speaker">
            Anf. 22 LARS BÄCKSTRÖM (v):
          </note>
          <note>
            Herr talman! Det har hittills varit en lite lågmäld debatt. Stundtals
            kanske till och med omslaget på betänkandet har diskuterats mer
            än innehållet. Det är kanske bra att vi har en lågmäld debatt.
            Vi kanske håller på att närma oss varandra, som Arne Kjörnsberg
            sade. Det tycks vara lite trångt i mitten. Det kanske är så i
            svensk politik.
          </note>
          <note>
            Sveriges kanske mest omtalade kommunist Lars Ohly säger i tidningen
            Från Riksdag &amp; Departement att han inte tror på statligt ägande
            av företag som Saab och Volvo. Reinfeldt säger att hans moderater
            har mer pengar i sitt budgetalternativ än vad Bosse Ringholm har.
            Vänsterpartiet kritiserar Socialdemokraterna för att de inte gör
            tillräckligt mycket för småföretagen. Moderaterna kritiserar Folkpartiet
            för att deras budget gräver stora hål i statsbudgeten. 17 miljarder
            i underskott säger Moderaterna om Folkpartiet.
          </note>
          <note>
            Det är inte konstigt att det i en demokrati där två block står
            mot varandra ser ut att vara trångt i mitten. Det block som vinner
            mitten vinner ju makten. Och det är inte konstigt om flera partier
            ser samma problem och hör det som nästan alla människor säger.
            Vissa förslag blir då ganska lika. Och det är inget problem eftersom
            konflikten inte är något mål i sig. Tvärtom är det bra om vi i
            Sverige kan bygga broar mellan politiska block och mellan arbetsgivare
            och löntagare. Och alla som lyssnar vet att vi i Sverige vill
            ha en gemensam sektor där alla får bra vård, utbildning och omsorg
            oavsett storleken på plånboken. Det är bra att även Moderaterna
            börjar inse det.
          </note>
          <note>
            Alla som tänker efter förstår att vi måste få fler i arbete och
            fler arbetade timmar för att finansiera ett välfärdssamhälle.
            Därför har vi i majoriteten lyssnat både på löntagare och arbetsgivare
            när vi har tagit fram förslag för fler jobb. Vi i Vänsterpartiet
            vill underlätta generationsskiften för företagare genom att ta
            bort arvsskatten för företagen. I kompromissen gick vi med på
            att ta bort hela arvsskatten. Vi i majoriteten föreslår dessutom
            en sänkning av förmögenhetsskatten så att vi i praktiken äntligen
            håller på att slopa sambeskattningen. Det är insatser för jobb.
            Något annat skäl finns det inte. Det handlar om knivskarp fördelningspolitik
            för jämställdhet och för jobb.
          </note>
          <note>
            För Vänsterpartiet är det viktigt att stärka kvinnornas ställning
            på arbetsmarknaden. Därför är vi särskilt glada över beslutet
            att höja taket i föräldraförsäkringen. Vi har lyssnat på löntagarna
            och fortsätter att kompensera för pensionsavgifterna. Och vi i
            Vänstern ser till att skattesänkningen inte blir som störst för
            dem som tjänar mest utan att den blir i princip lika stor i kronor
            för alla löntagare.
          </note>
          <note>
            Vänsterpartiet ville ha 10 nya miljarder till kommunerna i den
            här budgeten. Vi fick 7 nya miljarder. Satsningen gör att kommunerna
            som grupp nu för första gången på länge kan gå mot ett mindre
            överskott. Hade vi i majoriteten satsat lite till hade kommunerna
            fått bättre möjligheter att jämna ut löneklyftorna mellan kvinnor
            och män.
          </note>
          <note>
            Vi i majoriteten har lyssnat på kommunpolitiker, medborgare,
            löntagare och arbetsgivare. Vi har till och med lyssnat på oppositionen.
            Men det finns frågor där vi är beredda på strid, frågor där vi
            måste ta strid eftersom vi vägrar att göra som borgarna, nämligen
            att laga hål med hål. Vi vägrar att finansiera stödet till kommunerna
            med pengar som vi tar från arbetslösa och sjuka. Vi vägrar också
            att finansiera sänkt skatt med låtsaspengar från låtsasbesparingar
            inga Mållganlösningar. Vi vägrar tro på att vägen till fler jobb
            måste gå över ökade klyftor. Därför gör vi satsningar i stället
            för att slå mot dem som har minst. Därför satsar vi på höjda pensioner
            och gör en extra satsning på utbildning av personal i äldreomsorgen,
            höjer barnbidraget för alla och satsar 1 miljard extra på barnfamiljer
            med svag ekonomi.
          </note>
          <note>
            Visst ska det löna sig att arbeta. Det tycker väl alla? Men vi
            i Vänstern säger nej till sänkta ersättningsnivåer. Vi säger nej
            till Moderaterna som till och med vill förbjuda fack och arbetsgivare
            att sluta avtal som ger mer än 80 % av lön i skydd när man är
            sjuk eller arbetslös. Självklart ska allt misstänkt fusk kontrolleras.
            Det gäller både skatt och ersättningar. Det är lika självklart
            vare sig man kallar det vanlig hederlig arbetarmoral eller kristen
            värdegrund. Men ingen blir frisk av sänkt ersättning. Och det
            blir inte fler jobb av mindre trygghet. Det lägger bara sten på
            börda.
          </note>
          <note>
            Visst verkar det som om Moderaterna lägger mer pengar än den
            rödgröna alliansen till kommunerna? Men jag är inte så säker på
            att de moderata förslagen verkligen innebär mer pengar till kommunerna.
            Men jag är övertygad om att det var det som var deras avsikt.
            Och jag är en vänlig natur även viljan kan få räknas som positiv.
            Men den som ska få bli glad måste tänka på det gamla men alltid
            aktuella ordspråket: Skåda aldrig given häst i munnen. Den moderata
            given innebär nämligen högst 65 % i ersättning och slopad maxtaxa
            i förskolan. Den moderata viljan till kommunsatsningar ska alltså
            betalas av de sjuka och arbetslösa. Och tänk att Moderaterna som
            i andra sammanhang vill minska alla marginaleffekter helt plötsligt
            inte ser problemet med marginaleffekterna kring höga taxor i barnomsorgen.
          </note>
          <note>
            Det som verkade så lika blir helt plötsligt väldigt olika. Det
            är mindre pengar till förskolan och mer pengar till dem som vill
            ha au pair där hemma för barnen. Lite mer valfrihet för dem som
            är lite rika och lite mindre valfrihet för alla andra.
          </note>
          <note>
            Sverige har klarat att bygga välstånd genom att ge plats för
            fler på arbetsmarknaden. På 60- och 70-talen var det kvinnorna
            som vann mark på arbetsmarknaden. Nu måste vi fortsätta och också
            ge plats åt de nya svenskarna. Det är dags att sluta diskriminera
            och i stället öppna arbetsmarknaden för alla. När vi lyckas med
            den mycket begränsade målsättningen att halvera skillnaden på
            arbetsmarknaden mellan dem som är födda i Sverige och dem som
            inte är det, då växer inkomsterna. Sverige kan då få 53 miljarder
            mer att fördela redan inom tio år.
          </note>
          <note>
            Herr talman! Sverige har helt enkelt inte råd med diskriminering,
            vare sig av kvinnor eller av invandrare. Hela Sverige måste gå
            arbetslinjen. Men då måste det också finnas arbete att gå till.
            Att sänka en och annan eller ens alla skatter är ingen säker väg
            till fler jobb. Men stora och snabba skattesänkningar är alltid
            en säker väg till ökade klyftor och underskott. Och den borgerliga
            alliansen vill gå den osäkra vägen när det gäller jobben. Och
            det är dumt att chansa när det gäller trygghet.
          </note>
          <note>
            Herr talman! Det är dags att vi svenska politiker börjar enas
            om något väldigt enkelt och väsentligt. Inse att Sverige inte
            bara är en del av Europa utan en del i ett globalt ekonomiskt
            och kapitalistiskt system, ett system där vi aldrig kan konkurrera
            med lägre skatt och lägsta lön, utan där vi måste konkurrera med
            kunskap och kreativitet. Vi politiker bör och kan helt enkelt
            inte börja konkurrera vare sig med skatter eller social dumpning.
            Vi måste i stället över alla nationsgränser och unionsgränser
            börja bygga politiska och fackliga motmakter mot de internationella
            storföretag som kan och redan ställer löntagare i det ena landet
            mot löntagare i det andra landet. Det må sedan gälla IKEA, Ericsson
            eller General Motors. Eller för att travestera Karl Marx: Löntagare
            i alla länder förena er annars kommer ni att förlora mycket. Men
            Sverige måste också locka med något. Då ska vi i Sverige locka
            med snabba, säkra och miljöanpassade transporter, stärka samhällets
            satsningar på den industrinära forskningen, driva på för miljöanpassade
            produkter och produktion.
          </note>
          <note>
            Herr talman! Den satsning som vi i majoriteten nyss tog fram
            när det gäller fordons- och verkstadsindustrin i Västsverige visar
            hur vi bör gå vidare. Det var satsningar som gynnar hela industrin,
            både stora och små företag. Och sådana satsningar måste vi utveckla
            i fler branscher och över hela landet. Vi måste göra mer för att
            snabbare få patent i produktion och få forskare och företagare
            att samverka. Vi måste göra mer för att få fram riskkapital till
            mindre företag. Vi måste snabba på 3:12-processen. Vi behöver
            nämligen fler företag som kan stärka den samlade produktionen.
          </note>
          <note>
            Men vi kan aldrig klara ett uthålligt välfärdssamhälle med bara
            tjänstejobb och konstruktion. Om vi ska ligga i framkanten på
            dessa områden, och det ska vi göra, krävs det att vi också klarar
            produktionen här i landet, och det kan Sverige klara. Men det
            kräver en produktion där företagen utvecklar produktiviteten och
            produkterna i samarbete med löntagarna, inte i konflikt med dem.
          </note>
          <note>
            Herr talman! Det här är ett spår för arbete, för rättvisa och
            för minskade klyftor, ett spår där vi måste förmå bygga allianser
            mellan företag, fack och politik på alla nivåer. Det här är en
            väg som inbjuder till lösningar, investeringar och produktion
            i stället för konflikter.
          </note>
          <note>
            Herr talman! Därför yrkar jag bifall till utskottets förslag
            och avslag på samtliga reservationer.
          </note>
          <note type="speaker">
            Anf. 23 YVONNE RUWAIDA (mp):
          </note>
          <note>
            Herr talman och alla som lyssnar! Vi har i dag en debatt om den
            budget som riksdagen har antagit och som är ett resultat av samarbetet
            mellan Socialdemokraterna, Miljöpartiet och Vänsterpartiet.
          </note>
          <note>
            Mycket här i debatten har handlat om arbete om att det är en
            sådan hemsk situation i Sverige när det gäller arbete. Det är
            en situation som kan bli bättre, men vi måste också se på omvärlden
            och se hur vi klarar oss jämfört med omvärlden. Sysselsättningsnivån
            måste ju vara det bästa mått man kan ha på arbete. Tittar man
            på sysselsättningsnivån i EU för åldern 1564 år, både män och
            kvinnor, så ser man att vi ligger trea vad gäller sysselsättningsnivån.
            Tittar vi på bara kvinnor i åldern 1564 år ser vi att vi ligger
            etta. Däremot ligger vi ganska dåligt till vad gäller sysselsättningsnivån
            för invandrarmän. Men totalt sett, när det gäller hur många jobb
            som finns och hur många som har jobb, så ligger vi väldigt väl
            till jämfört med de andra EU-länderna.
          </note>
          <note>
            Sedan tror jag att det finns en stor utmaning i att se till att
            vi har jobb fördelade över hela världen i framtiden. Det är ingen
            utmaning som vi kan anta genom att sänka skatterna radikalt, försämra
            välfärden och tro att vi kan konkurrera ut varandra. Det kommer
            att bli en marknad på bara företagens villkor, och det kommer
            att leda till både lönedumpning och att man helt enkelt osolidariskt
            försöker spela ut länder mot varandra.
          </note>
          <note>
            Vi måste tänka framåt och tänka: Var finns de nya jobben? Ett
            område där de nya jobben finns är miljöteknik. Det är också så
            att hög kunskapsnivå, teknik, att folk vågar företagande och att
            det finns riskkapital är saker som bidrar. Men jag tycker att
            den bild som framställs här om att Sverige är så fruktansvärt
            dåligt när det gäller jobben är en väldigt farlig bild. Däremot
            är jobben en viktig fråga och en utmaning som vi måste ta till
            oss i framtiden.
          </note>
          <note>
            Det som oroar mig är i någon mån Moderaterna igen. Bakom ett
            luftslott av vackra ord tycker jag att Moderaterna anklagar invandrarna.
            Jag lyssnade väldigt noga på Moderaterna här i dag, och jag är
            väldigt oroad över den attityden. Indirekt säger Moderaterna,
            om jag ska tala klarspråk: Invandrarna är bidragsparasiter.
          </note>
          <note>
            Man pratar inte om den diskriminering som finns mot invandrare.
            Jag tror att vi har en väldigt stor utmaning i att minska diskrimineringen
            i samhället, och där krävs det åtgärder som handlar om att minska
            diskrimineringen. Det är en diskriminering som finns i hela samhället,
            även i vår fackföreningsrörelse, på myndighetsnivå och i de olika
            partierna. Vi behöver ett arbete för att diskrimineringen ska
            upphöra. Jag bor ute i Akalla. De av mina grannar som inte har
            jobb vill ha ett jobb. De letar förtvivlat efter ett jobb. Det
            är inte så att de sitter hemma och vill sitta hemma och vara sysslolösa,
            utan de vill finna en mening genom att få ett jobb.
          </note>
          <note>
            Om vi skulle minska diskrimineringen säg att vi skulle halvera
            den i Sverige skulle det vara en potential för tillväxt. I Konjunkturinstitutets
            rapport om lönebildningen i Sverige 2004 visar man att om man
            skulle halvera diskrimineringen av invandrare fram till år 2013
            skulle BNP öka med 76 miljarder kronor. Det skulle göra att man
            skulle kunna göra reformer eller skattesänkningar med 53 miljarder.
            Det här är en möjlighet. Minskar vi diskrimineringen så ökar vi
            tillväxten i samhället. Vi behöver göra väldigt mycket på det
            området, och jag hoppas verkligen att vi kan finna fler bland
            alla partierna som jobbar för den frågan.
          </note>
          <note>
            En fråga som inte togs upp av något borgerligt parti var miljöpolitiken.
            Jag kan tyvärr känna att när det gäller miljöpolitiken finns det
            över huvud taget ett väldigt dåligt engagemang. Jag vet inte om
            det beror på att folk tycker att vi har varit så framgångsrika
            när det gäller miljöpolitiken och att det händer så mycket att
            vi kan sätta oss ned och bara tycka att det är bra som det är.
          </note>
          <note>
            När det gäller miljöpolitiken har jag tittat lite på borgarnas
            förslag. När vi hade bordläggningsdebatten här var det också så
            att de borgerliga partierna teg om miljöpolitiken. Politik är
            ju prioriteringar, och nu när man ser budgetförslagen ser man
            de prioriteringar som partierna gör. Miljön fanns inte heller
            med i de arbetsgrupper som de fyra borgerliga partierna presenterade
            i Högfors i somras. Den finns inte heller med i de åtta punkter
            som utgör högerkartellens gemensamma grundsyn.
          </note>
          <note>
            I dag debatteras budgeten i riksdagen, och då får vi se vad partierna
            satsar på. Det är en splittrad och svag miljöpolitik som visas
            fram. Spannet mellan Moderaternas hårda neddragningar och de satsningar
            som Centerpartiet ändå vill göra är 1,5 miljarder, och det är
            en avgrund i attityd och pengar som skiljer de borgerliga partierna
            åt i miljöpolitiken.
          </note>
          <note>
            Moderaternas 116 sidor för huvudsakligen nationalekonomiska argument,
            men där ryms inte ett ord om miljöekonomi. Motionen är intressant,
            dels för att partiet är störst av de borgerliga partierna, dels
            för att de avviker mest från de andra. Trots att hållbar utveckling
            är ett övergripande mål för politiken, nationellt, inom EU och
            globalt, nämns det inte en enda gång i Moderaternas motion. Ordet
            hållbar används i samband med frågor som prissättning, skuldsättning
            och tillväxt. Också social politik diskuterar man i hållbarhetstermer,
            men den ekologiska dimensionen i en hållbar utveckling saknas.
          </note>
          <note>
            Miljön finns bara med som ett besparingsområde. Man sparar på
            tre av de fyra områden som Miljömålsrådet pekat ut som särskilt
            problematiska: Begränsad klimatpåverkan, Giftfri miljö och levande
            skogar. Det enda av de fyra målen som Moderaterna missade att
            spara på, Ingen övergödning, sänker tyvärr Centern med sin kritik
            av handelsgödselskatten. När det gäller miljön ser det tyvärr
            väldigt dystert ut i den borgerliga koalitionen.
          </note>
          <note>
            En av de viktigaste frågorna som vi utgår ifrån när vi tänker
            på vår politik i framtiden är barnens rätt till trygghet, en god
            hälsa och en god miljö. Här har vi mycket i Sverige som är unikt
            och fantastiskt. Vi har en välutbyggd barnomsorg, gratis läkarvård
            för våra barn och en öppen förskola för alla barn vars föräldrar
            är hemma. Mycket av det här är bra politik, men vi tycker att
            man kan göra mer, och nu gör vi viktiga satsningar just på barnen.
            Studiemedelssystemet har ju till exempel inte varit anpassat för
            barnfamiljer, men nu inför vi barntillägg. Vi höjer också ersättningen
            för lägstanivådagarna i föräldraförsäkringen från 60 kr till 180
            kr per dag. Vi stärker också barnfamiljerna genom ett höjt barnbidrag
            och genom att införa ett flerbarnstillägg från andra barnet. Vi
            förstärker barn- och ungdomspsykiatrin, och vi ger ökade resurser
            till skyddat boende. Alla pengar som vi ger till kommuner och
            landsting det är en väldigt stor satsning ökar också möjligheterna
            för barnen att få trygghet.
          </note>
          <note>
            En av de viktiga frågorna för oss är solidaritet. Det gäller
            både dem som har det tufft här hemma i Sverige och i omvärlden.
            2006 når vi äntligen upp till 1 % i bistånd av vår samlade produktion.
            Det är något som vi kämpat för och nu lyckats uppnå.
          </note>
          <note>
            Det kommer också att införas en ny och rättssäker ordning för
            flyktingar när de kommer hit och söker asyl. Vi kommer alltså
            att lägga ned den hårt kritiserade Utlänningsnämnden, vilket är
            väldigt viktigt.
          </note>
          <note>
            Vi har fortfarande en del att göra när det gäller ohälsan. Det
            är ett stort och svårt område, men vi ska inte göra insatser genom
            att sänka ersättningsnivåerna för förtidspensionerade och sjukskrivna.
            Vi ska inte skuldbelägga dem som är sjuka och förtidspensionerade.
            Vi har en hel rad förslag på viktiga åtgärder som jag tror kommer
            att ge resultat.
          </note>
          <note>
            Men det finns också annat som är viktigt i ohälsoarbetet. Det
            handlar om vår syn på arbete och hur mycket vi arbetar. Med tanke
            på det tempo som funnits i arbetslivet under de senaste tio åren
            är det inte konstigt att vi har så höga sjukskrivningstal som
            vi har i dag. Därför är det mycket viktigt med satsningar på arbetstidsförkortning
            och att möjligheten till friår införs i hela landet. Vi stärker
            också arbetet med arbetsmiljön och de regionala skyddsombuden.
          </note>
          <note type="speaker">
            Anf. 24 MIKAEL ODENBERG (m) replik:
          </note>
          <note>
            Herr talman! Jag hade inte tänkt ta någon replik på Yvonne Ruwaida,
            men jag ska ta en. Det är med anledning av hennes oförskämdhet
            att anklaga mig och Moderaterna för att framställa invandrare
            som bidragsparasiter.
          </note>
          <note>
            I mitt inledningsanförande underströk jag just det som är verkligheten,
            nämligen att det kommit en mängd människor till vårt land som
            inte har någon annan ambition än att bygga upp en ny framtid här.
            De vill försörja sig själva. De vill ha jobb. De har varit driftiga
            nog att ta sig över halva jordklotet för att komma hit och bygga
            sig en ny framtid här. Men de möts av ett Sverige som inte ger
            dem chansen. I stället diskrimineras de genom att vi bygger en
            arbetsmarknadspolitik, skattesystem, bidragssystem, bostadspolitik
            och utbildningspolitik så att det enda vi kan erbjuda dem är att
            säga: Varsågod, här är socialkontoret!
          </note>
          <note>
            Det är ett otillständigt bemötande, och det är inte heller långsiktigt
            hållbart. Vi måste få dessa människor i arbete så att de kan bidra
            till välfärdens finansiering. Då ska Yvonne Ruwaida inte komma
            och ha mage att försöka vända på orden, göra vitt till svart och
            påstå att jag skulle anklaga några för att vara bidragsparasiter.
          </note>
          <note>
            Jag vill komma till rätta med den diskriminering som existerar
            i Sverige på arbetsmarknaden och jag vill komma till rätta med
            de system vi byggt skattesystem, bidragssystem, arbetsmarknadspolitik
            så att de människor som kommit till vårt land med ambitionen att
            forma och bygga sig en ny tillvaro här också ska få chansen att
            göra det.
          </note>
          <note>
            Någon ytterligare replik tänker jag inte ta på Yvonne Ruwaida.
          </note>
          <note type="speaker">
            Anf. 25 YVONNE RUWAIDA (mp) replik:
          </note>
          <note>
            Herr talman! Det är bra att Moderaterna uttalar att de vill komma
            till rätta med diskrimineringen. Jag skulle väldigt gärna vilja
            se de förslag som handlar om hur man kan motverka diskriminering.
            Stöder ni till exempel avkodifiering av löneansökan, vilket skulle
            göra att man inte ser om den som söker har arabiskt eller svenskt
            namn? Såsom jag tolkade Moderaternas inledningsanförande tyckte
            jag att det jag hörde var skrämmande. Däremot var det som nu sades
            mycket bättre.
          </note>
          <note>
            När det gäller utbildningsfrågor finns det en del förbättringar
            man kan göra. Det handlar bland annat om hur vi värderar utländska
            utbildningar och utländsk arbetslivserfarenhet. Där behöver vi
            fortfarande bli bättre. Därför ser jag fram emot att kanske få
            enighet i kammaren i den frågan.
          </note>
          <note>
            Sedan måste jag säga att jag inte förstår hur ett skattesystem
            skulle kunna vara diskriminerande mot invandrare. Det skulle jag
            gärna vilja att Moderaterna förtydligade. Skattesystemet gäller
            lika för alla och är inget som diskriminerar. Jag vill gärna att
            Moderaterna förklarar sig på den punkten.
          </note>
          <note type="speaker">
            Anf. 26 ROGER TIEFENSEE (c) replik:
          </note>
          <note>
            Herr talman! Först vill jag tacka Yvonne Ruwaida för hennes erkännande
            av de satsningar som Centerpartiet gör på miljöområdet i sin budget.
            Sedan uppmärksammade jag inte om Yvonne Ruwaida var i kammaren
            när jag höll mitt huvudanförande, men jag hade ett avsnitt som
            jag kallade grönare Sverige. Där pratade jag om vårt förslag till
            hur man ska stimulera införsel av alternativa drivmedel och ställde
            det mot det förslag till straffbeskattning inom ramen för grön
            skatteväxling som regeringen och Miljöpartiet lägger fram i sitt
            budgetalternativ. Jag vet inte ifall Yvonne Ruwaida valde att
            selektera bort den passusen i mitt huvudanförande.
          </note>
          <note>
            Jag menar att Miljöpartiet och regeringen för plakatpolitik på
            miljöområdet. Det viktiga i den gröna skatteväxlingen verkar vara
            att flytta miljarder, inte att åstadkomma miljöstyrande effekter,
            eftersom de lägger de ökade skatterna på stabila skattebaser.
            Ökad fordonsskatt noll miljöstyrande effekt.
          </note>
          <note>
            Vi vill i stället åstadkomma resultat. Vi föreslår att man möjliggör
            låginblandning av upp till 5 % RME i diesel. Vi föreslår byggande
            av ytterligare en etanolfabrik för att kunna ha större inblandning
            av etanol i bensin. Dessa miljöåtgärder ger tio gånger så stor
            miljöeffekt som de skattehöjningsförslag ni har lagt fram. Kom
            därför inte och säg att vi inte har miljöfrågor och förslag på
            agendan i debatten!
          </note>
          <note type="speaker">
            Anf. 27 YVONNE RUWAIDA (mp) replik:
          </note>
          <note>
            Herr talman! Jag kan nog tänka mig att förhandla med Centern
            och även med Kristdemokraterna och Folkpartiet när det gäller
            miljöpolitik. Men ni har väldigt olika uppfattningar. Ni är inte
            ett dugg överens. Svenska folket har ingen aning om vilken miljöpolitik
            de skulle få.
          </note>
          <note>
            Med Moderaterna, däremot, dräneras svensk miljöpolitik. Så dåliga
            är de när det gäller miljöpolitiken. Det gäller alla områden,
            alltifrån jordbrukspolitik till övriga områden. Jag förstår därför
            inte hur Centern i den borgerliga alliansen skulle kunna föra
            en bra miljöpolitik. Det ska bli väldigt intressant att se. Ni
            har ju heller inte försökt att ha ett arbete mellan era fyra partier
            i den här frågan. Den är alltså ett stort frågetecken.
          </note>
          <note>
            När det gäller bensinskatter, som Roger Tiefensee tog upp, vill
            jag ge en liten bakgrund. Oljeanvändningen har ju ökat i Sverige.
            Varför har den gjort det? Ja, det är bara att se på bensinprisets
            utveckling. Priset på bensin har de senaste tolv åren ökat med
            32 %, medan förvärvsinkomsten ökat med 50 %. Detta gör det möjligt
            för människor att till samma procentuella andel av sin inkomst
            öka oljeförbrukningen ganska mycket. Om man ser det hela från
            det perspektivet är en förändring nödvändig.
          </note>
          <note>
            Roger Tiefensee vet, om han tittat på alla de utredningar som
            gjorts, att ekonomiska styrmedel är bland de mest effektiva. Det
            vore önskvärt, och vi jobbar efter det, att ha som mål att se
            vad som kommer att hända fem tio år framåt i tiden så att industrin
            och konsumenterna har möjlighet att tänka långsiktigt. Det är
            något som vi jobbar med.
          </note>
          <note type="speaker">
            Anf. 28 ROGER TIEFENSEE (c) replik:
          </note>
          <note>
            Herr talman! Det var en intressant förklaring Yvonne Ruwaida
            gav till bakgrunden till den gröna skatteväxlingen. Att oljeanvändningen
            ökat beror alltså på att vi fått högre reallöner. Då blir jag
            lite skrämd över vad Miljöpartiets nästa förslag kommer att innebära.
          </note>
          <note>
            Orsaken till att oljeanvändningen ökar är inte att folk får mer
            pengar och kan köpa olja, utan att det inte finns alternativ.
            Därför vill vi stimulera alternativen, inte straffbeskatta dem
            som behöver bilen för att ta sig till jobbet eller för att skjutsa
            barnen till dagis. Det är skillnaden. Vi åstadkommer resultat
            genom skattesänkningar. Jag tror inte att det blir något problem
            att förhandla fram skattesänkningar på miljöområdet med Moderaterna,
            i stället för att straffbeskatta dem som behöver bilen i vardagen.
            Det är skillnaden. Vi åstadkommer resultat, och ni springer omkring
            med plakat.
          </note>
          <note type="speaker">
            Anf. 29 YVONNE RUWAIDA (mp) replik:
          </note>
          <note>
            Herr talman! Roger Tiefensee glömmer bort eller väljer att glömma
            bort att vi har gjort en väldigt stor satsning på alternativen.
          </note>
          <note>
            Vi har tillsammans med Socialdemokraterna och Vänsterpartiet
            inlett en politik för att främja både ny teknik och nya bränslen
            för personbilar. Vi har sett till att koldioxidneutrala bränslen,
            det vill säga förnybara bränslen, skattebefrias. Vi har förlängt
            reglerna för skatten på miljöbra förmånsbilar, det vill säga vi
            ska stödja och stimulera företagen att köpa förmånsbilar. Staten
            kommer nästa år att börja upphandla bränslesnåla bilar och miljöbilar.
            Förnybara bränslen kommer att finnas på mackarna i Sverige.
          </note>
          <note>
            Det här är en politik som kombineras med en grön skatteväxling.
            Vi gör både saker som handlar om att stimulera en utveckling och
            saker som handlar om att använda ekonomiska styrmedel.
          </note>
          <note>
            Tyvärr är det så, Roger Tiefensee, att om vi i vår miljöpolitik
            bara skulle satsa på att ge subventioner på både transportsidan
            och energisidan för att stimulera till en bättre miljö skulle
            det bli väldigt dyrt, för det kostar väldigt mycket. Däremot är
            satsningar som handlar om att använda ekonomiska styrmedel mycket
            mer effektiva. Vi tror att det behövs en kombination. Man behöver
            se till att alternativen kommer fram, och det gör vi. Man behöver
            göra det som är dåligt för miljön dyrare, på ett sätt som har
            en långsiktighet.
          </note>
          <note>
            Det som vore väldigt bra, där vi än så länge inte har lyckats,
            var att vi kunde se att vi har en långsiktighet på femtio år när
            det gäller den gröna skatteväxlingen. Det hoppas vi kunna komma
            fram till i framtiden, för vi tror att det vore bra.
          </note>
          <note type="speaker">
            Anf. 30 Finansminister PÄR NUDER (s):
          </note>
          <note>
            Herr talman! Förra veckan samlades Europas finansministrar till
            sitt månatliga möte i Ekofinrådet. Det var ett som det har berättats
            för mig, eftersom det var mitt första möte med mina europeiska
            kolleger ganska typiskt Ekofinsammanträde. Vi diskuterade reformeringen
            av stabilitetspakten och hur Lissabonprocessen ska få ytterligare
            fart.
          </note>
          <note>
            Men det var också en tematisk diskussion, som var lite udda.
            Man hade bestämt att föra en diskussion om skillnaden mellan den
            europeiska ekonomiska utvecklingen och den amerikanska ekonomiska
            utvecklingen. Två av kollegerna var vidtalade att inleda diskussionen,
            dels den socialistiske finansministern från Spanien, Pedro Solbes,
            dels den danske konservative finansministern.
          </note>
          <note>
            Jag måste säga att det inte var min gode vän Pedro Solbes, den
            förre EU-kommissionären, som väckte det största intresset hos
            mig, utan det var den danske konservative finansministern. Han
            delade ut ett antal papper som visade på det som är problemet,
            nämligen att Europa har bekymmer i förhållande till USA.
          </note>
          <note>
            Det intressanta med hans redogörelse var att han sade att det
            finns ljus i det europeiska mörkret, och det är den skandinaviska
            välfärdsmodellen som utmärker sig positivt. Sida efter sida slog
            den danske konservative finansministern fast i grafer, diagram
            och tabeller det som vi vet, nämligen att de skandinaviska länderna
            går bättre. Det land som utmärker sig alldeles särskilt är Sverige.
          </note>
          <note>
            Detta kunde man också läsa i tidskriften The Economist häromdagen:
            Några mindre länder, som Sverige och Finland, har kombinerat hög
            tillväxt och låg arbetslöshet med den generösa välfärdsstat som
            ses som ett uttryck för ett ideal i Europa. Så långt tidskriften
            The Economist.
          </note>
          <note>
            Det var precis det som Mikael Odenberg sade i sitt replikskifte
            med Arne Kjörnsberg. Jag ska läsa in det till riksdagens protokoll
            ännu en gång. Det är ingen tvekan om att svensk ekonomi står starkare
            i dag än för tio år sedan.
          </note>
          <note>
            Vi har haft högre tillväxt, 2,9 % i genomsnitt, under det senaste
            decenniet. Vi har haft en inflation på i genomsnitt 1,6 %. Vi
            har haft en produktivitetsutveckling i industrin på närmare 6
            %.
          </note>
          <note>
            Jag tror att ni i den borgerliga alliansen inte bara behöver
            prata ihop er om vilken gemensam politik ni ämnar föra, utan ni
            bör nog också, Mats Odell och Karin Pilsäter, prata ihop er om
            verklighetsbeskrivningen, hur ni ska förhålla er till Mikael Odenbergs
            beskrivning av svensk ekonomi i dag i förhållande till för tio
            år sedan. Den står betydligt starkare i dag.
          </note>
          <note>
            Detta gör att Sverige har kunnat gå igenom den internationella
            lågkonjunkturen starkare än många andra, för att inte säga de
            flesta andra, europeiska länder. Det unika vi har varit med om
            är att vi har gått igenom en lågkonjunktur utan att dra på oss
            stora underskott, i och med att vi var så framgångsrika under
            de goda åren. Vi samlade i ladorna, vilket gjorde att vi kunde
            ta i anspråk ett överskott när konjunkturen vände. I den meningen
            har vi varit bättre på att överbrygga lågkonjunkturen än andra
            länder.
          </note>
          <note>
            Vi har i dag ett överskott i våra offentliga finanser. Endast
            Sverige, Finland och Danmark av EU:s 25 länder befinner sig i
            den styrkepositionen. Vi kan gå igenom den ena parametern efter
            den andra, det ena nyckeltalet efter det andra, för att jämföra
            Sveriges ekonomiska status med våra europeiska grannländer och
            övriga Europa, och då visar det sig att vi står starkare.
          </note>
          <note>
            Egentligen är inte de internationella jämförelserna de allra
            mest relevanta, utan vi ska jämföra med våra egna ambitioner.
            Vi har högre ambitioner än man har i de flesta andra europeiska
            länder.
          </note>
          <note>
            Vi har högre ambitioner vad gäller att pressa tillbaka den öppna
            arbetslösheten. Vi har högre ambitioner vad gäller att öka sysselsättningen.
            Även om vi har den högsta sysselsättningen i EU i dag, på 7677
            %, är vi inte nöjda. Vi vet att man har ställt upp målet i den
            europeiska unionen i dess helhet att man ska nå 70 %. Men vi nöjer
            oss inte med det, utan vi har satt upp målet 80 %. Vi har högre
            ambitioner.
          </note>
          <note>
            Det som kännetecknar det förslag till statsbudget som riksdagen
            nu debatterar och snart ska behandla är att vi har, genom den
            ekonomiska styrkeposition som Sverige befinner sig i, kunnat föra
            en politik och lägga fram förslag som tidigarelägger konjunkturuppgången
            i allmänhet även till att hamna på arbetsmarknaden.
          </note>
          <note>
            Arne Kjörnsberg har förtjänstfullt utvecklat budgetförslaget
            i dess detaljer. Det handlar om stora satsningar på kommunerna.
            Det handlar om att stärka löntagarnas köpkraft genom kompensation
            för de egenavgifter som höjdes när vi var tvungna att sanera de
            offentliga finanserna. Det handlar om att stärka småföretagen
            genom att avskaffa arvs- och gåvoskatten och genom att förbättra
            de så kallade 3:12-reglerna.
          </note>
          <note>
            Allt detta gör vi därför att vi inte anser att den öppna arbetslösheten
            är en restpost i kalkylen som får bli vad den blir.
          </note>
          <note>
            Regeringen och min företrädare kritiserades väldeliga när budgeten
            lades fram. Den var för expansiv, sade man. Det här skulle leda
            till att Riksbanken omedelbart skulle höja räntan. Det var ingen
            hejd på beskrivningarna av hur oansvarig den här politiken var.
          </note>
          <note>
            Sanningen är den att de som kritiserade regeringen för vår politik
            håller sig till ett annat synsätt, nämligen att de accepterar
            att den öppna arbetslösheten är just denna restpost i kalkylen,
            att den får bli vad den blir. Det synsättet har inte regeringen.
          </note>
          <note>
            I den budget som nu ligger på riksdagens bord kan vi dessutom
            satsa på framtiden i olika avseenden. Vi kan investera i det som
            långsiktigt bygger tillväxt. Och vad är det som långsiktigt bygger
            tillväxt? Ja, det är dels satsningar på infrastruktur, forskning
            och utbildning, dels satsningar på våra trygghetssystem som gör
            det möjligt för människor att möta de väldigt stora förändringar
            som kommer att komma i framtiden.
          </note>
          <note>
            Ta familjepolitiken, detta fullständigt unika politikområde,
            där Sverige kanske på mer än något annat område skiljer sig från
            andra länder. Vi har insett att om man utformar trygghetssystemen
            på ett sådant sätt att de på en och samma gång skapar trygghet
            och bygger tillväxt har man möjlighet att ha ett högt skatteuttag.
          </note>
          <note>
            Det här har dessutom den internationella tidningen Financial
            Times nyligen konstaterat: Om någonting så tenderar ekonomier
            med starka välfärdsstater att vara duktiga på att möta globaliseringen
            och ha lite regleringar, därför att de lyckas kombinera flexibla
            arbetsmarknader med ekonomisk trygghet, i stället för att försöka
            skydda löntagarna genom att kasta grus i företagsmaskinerierna.
            Skatterna kan vara oroväckande höga i sådana länder. Men så länge
            människor får någonting för det som de betalar, så länge skatterna
            utformas omsorgsfullt så att de uppmanar arbete och sparande och
            inte tvärtom och så länge systemet säkras mot bördan av alltfler
            äldre i befolkningen så borde de inte vara alltför betungande.
          </note>
          <note>
            Så skriver Financial Times inte en socialdemokratisk programpamflett.
          </note>
          <note>
            Vi måste bygga en ekonomisk politik som ger möjligheter och förutsättningar
            att ta sig an de stora utmaningar som väntar runt hörnet. Låt
            mig peka på tre utmaningar av den karaktären.
          </note>
          <note>
            Den första handlar naturligtvis om globaliseringen. I dag kallar
            vi det för globaliseringen; i går kallade vi det för internationaliseringen.
            Detta är ingenting nytt. Sverige har gått igenom stora strukturomvandlingar
            tidigare: varvskrisen, tekokrisen och de många regementen som
            har lagts ned runtom i Sverige till följd av att de säkerhetspolitiska
            förutsättningarna har förändrats. Sverige har varit bra på att
            hantera strukturomvandlingar kanske bättre än något annat land
            i världen. Så måste det vara för ett litet, exportberoende land.
            44 % av den samlade BNP:n i Sverige hämtas hem via exporten. Vi
            måste vara bättre än andra på att möta förändringar och impulser
            som kommer utifrån. Och hur gör man det? Jo, det gör man genom
            att bygga trygghetssystem som gör det möjligt för människor att
            gå från gamla förutsättningar till nya villkor.
          </note>
          <note>
            Det handlar om a-kassa och vidareutbildning tidigare talade vi
            om komvux. Allt detta gör det möjligt för människor att ställa
            om och att känna trygghet i förändringen. Det är det här som är
            så allvarligt med den borgerliga alliansens förslag om att sänka
            ersättningsnivåerna i de sociala försäkringarna till 65 %. Den
            politiken är inte bara orättfärdig för dem som är sjuka, arbetsskadade,
            pensionerade och föräldralediga. Det är också en direkt tillväxtfientlig
            politik, för den kommer att öka otryggheten när vi i själva verket
            behöver känna än mer trygghet för att kunna möta de stora förändringar
            som väntar.
          </note>
          <note>
            Den andra stora utmaningen som väntar har att göra med demografin.
            Vi blir alltfler äldre i Sverige. Försörjningskvoten tenderar
            att bli ett stort problem om vi inte ökar sysselsättningen. Här
            finns betydande reserver utanför arbetsmarknaden. Ta det invandrade
            Sverige! Om sysselsättningsgraden hade varit lika hög bland de
            invandrade svenskarna som den är bland oss infödda svenskar så
            hade 120 000 fler människor varit i arbete. Tumregeln är att om
            40 000 fler människor hamnar i sysselsättning i privat sektor
            så växer BNP med 1 %. När BNP växer med 1 % i runda tal tillförs
            den offentliga sektorn genom ökade inkomster och minskade utgifter
            någonstans kring 1720 miljarder kronor. Vi kan bygga våra trygghetssystem
            ännu bättre och få en välfärd som är ännu mer generös om vi ökar
            sysselsättningen.
          </note>
          <note>
            Vi har en dubbel utmaning framför oss när det gäller demografin.
            Å ena sidan har vi en åldrande befolkning. Fler kommer att gå
            i pension. De stora fyrtiotalistkullarna kommer snart att pensioneras.
            De kommer att ställa ökade krav på offentliga tjänster i olika
            avseenden.
          </note>
          <note>
            Samtidigt och det är den andra utmaningen ska vi rekrytera en
            helt ny generation till vården och omsorgen. I framtiden kommer
            vi inte att kunna förlita oss på den lojalitet som de kvinnor
            som gick ut på arbetsmarknaden på 70-talet har visat. De har utfört
            ett arbete som många gånger inte alls har varit så uppmärksammat
            och så erkänt som det borde vara. Det är i ljuset av det som man
            ska se regeringens satsning på kompetensutveckling i vården och
            omsorgen. Det är ett första steg i att växla om den generation
            som i dag finns i vården och omsorgen till en ny generation som
            måste komma in.
          </note>
          <note>
            Den tredje utmaningen handlar om någonting som förvånande nog
            ingen har talat om i debatten, möjligen med undantag av Yvonne
            Ruwaida. Den riktigt stora utmaningen för Sverige, ett litet land
            på norra halvklotet som är väldigt beroende av världen i övrigt,
            handlar naturligtvis om de stora globala klyftorna som bara växer.
          </note>
          <note>
            Att Sverige nu når upp till enprocentsmålet i biståndet är en
            stor seger, men det är inte den långsiktiga lösningen på att överbrygga
            de globala klyftorna. Här måste vi förmå den europeiska unionen
            att bli ännu mer frihandelsvänlig och att riva sina murar mot
            omvärlden så att den fattiga världen har möjlighet att komma till
            våra stora rika marknader så att de får avsättning för sina produkter.
          </note>
          <note>
            Jag förstår att Karin Pilsäter inte talade om biståndet i sitt
            inlägg. Hon ska ju regera tillsammans med Moderaterna, som vill
            reducera biståndet kraftigt. Jag förstår inte hur den ekvationen
            går ihop, men det är förklarligt att Folkpartiet har abdikerat
            på det område där man traditionellt var en så stark röst en röst
            som talade om behovet av att minska de globala klyftorna.
          </note>
          <note>
            Sedan budgetpropositionen lades på riksdagens bord och ni debatterade
            den med min företrädare har en hel del hänt i ekonomin, som det
            finns skäl att redovisa avslutningsvis. De reviderade nationalräkenskaperna
            visar att tillväxten det första halvåret var 3,7 % i Sverige.
            Kapacitetsutnyttjandet i industrin är 91 %. Vi har inte haft ett
            så högt kapacitetsutnyttjande sedan 80-talet. Snart kommer säkert
            investeringarna att komma även i industrin.
          </note>
          <note>
            Inflationen är fortsatt låg 0,8 %. Glädjande nog håller nu antalet
            arbetade timmar stegvis och successivt på att öka, vilket indikerar
            det som i princip alla bedömare är överens om: Sysselsättningen
            kommer att ta fart under de kommande två åren när konjunkturuppgången
            och den internationella exportledda tillväxten flyttas över till
            den inhemska ekonomin.
          </note>
          <note>
            Något som är viktigt för oss alla och inte minst för mig personligen
            som finansminister är att de offentliga finanserna är starka.
            Jag är helt övertygad om att vi snart kommer att se exempel på
            att de kommer att vara ännu starkare när konjunkturen tar fart.
          </note>
          <note>
            Till allra sist vill jag tacka dem som tidigare under dagen har
            välkomnat mig i rollen som finansminister. Jag ser fram emot många
            debatter med kollegerna i finansutskottet. Demokratin har två
            sidor samarbete och strid. Vi behöver bådeoch. Vi behöver samarbeta,
            men vi behöver också utbyta våra tankar och bryta åsikter mot
            varandra på ett lämpligt sätt. Det ser jag fram emot.
          </note>
          <note type="speaker">
            Anf. 31 MATS ODELL (kd) replik:
          </note>
          <note>
            Herr talman! Det var en påtagligt nöjd finansminister som var
            uppe i talarstolen. Han drog ett antal nyckeltal och han citerade
            The Economist och Financial Times. Det är väl tidningar som kanske
            inte läses i väntrummen av dem som väntar på kranskärlsoperationer
            och sådant, men det är ändå intressant litteratur för en finansminister.
          </note>
          <note>
            Sedan kommer han till det här med att han inte är riktigt nöjd
            jämfört med de egna ambitionerna. Och det är klart sysselsättningsmålet
            nås inte, arbetslöshetsmålet nås inte, ohälsomålet nås knappast
            med nuvarande politik. Socialbidragsmålet nås inte heller. Överskottsmålet
            för offentlig sektor nås uppenbarligen inte över en konjunkturcykel.
            Regeringen budgeterar med att låna 191,1 miljarder kronor till
            sina utgifter 20042007.
          </note>
          <note>
            Jag vill ställa en fråga Pär Nuder. Arne Kjörnsberg svarade inte
            på den. Vad är det för strategi, vid sidan av att vänta på effekterna
            av en internationell konjunkturuppgång och vid sidan av att köpa
            sysselsättning för lånade pengar, som regeringen väntar sig ska
            ge den sysselsättningsökning som är nödvändig för att vi ska klara
            de utmaningar som Pär Nuder nämnde? Han talade om globaliseringen,
            den demografiska utveckling och de globala klyftorna.
          </note>
          <note>
            Jag vill också ställa en fråga som jag har tagit upp tidigare
            till Pär Nuder. Den gäller de åtgärder som ni föreslår konkret.
            Vilken teoretisk grund vilar tanken på att vi ska lägga över ett
            försäkringsansvar på småföretagen vad gäller en så stor andel
            av sjukfrånvaron? Vilken teoretisk överbyggnad har man haft när
            man har tänkt den tanken? Är inte detta ett klassiskt exempel
            på att en liten företagare inte bör ta en sådan risk? Han kommer
            att undvika att ta den risken genom att inte anställa människor.
            Han kommer att sortera ut dem som han misstänker leder till stora
            kostnader.
          </note>
          <note type="speaker">
            Anf. 32 Finansminister PÄR NUDER (s) replik:
          </note>
          <note>
            Herr talman! Mats Odell kan vara lugn. Sysselsättningen kommer
            att öka. Redan nu ser vi tecken på att sysselsättningen börjar
            öka, inte minst i den region som vi befinner oss i nu. Sysselsättningen
            är på väg upp. Jag tror att Mats Odell ska lugna sig lite med
            att döma ut den politik som regeringen har föreslagit och som
            riksdagen ännu inte har beslutat om. Den har än mindre börjat
            verka i den verklighet som finns utanför detta hus. Från den 1
            januari stärks löntagarnas köpkraft genom kompensationen för höjningen
            av egenavgiften. Småföretagarnas villkor förbättras genom de förändrade
            3:12-reglerna och de avskaffade arvs- och gåvoskatterna. Kommunerna
            tillförs ökade resurser. Det är också sysselsättning, Mats Odell.
            Sysselsättning är arbete i vården och omsorgen. Där finns väldigt
            stora sysselsättningsbehov. Allt detta kommer att bidra till att
            sysselsättningen ökar.
          </note>
          <note>
            Mats Odell känner mycket väl till de bakomliggande resonemangen
            till de förslag som riksdagen har att behandla när det gäller
            sjukförsäkringarna. Det handlar om att stärka sjukskrivningsprocesserna.
            Det handlar om att se till att företagen tar ett större ansvar
            för att åstadkomma bättre arbetsmiljöer. Allt detta sammantaget
            bidrar till den sysselsättningsökning som Mats Odell efterfrågar.
          </note>
          <note type="speaker">
            Anf. 33 MATS ODELL (kd) replik:
          </note>
          <note>
            Herr talman! Jag utesluter inte att Pär Nuder har rätt i att
            det här bidrar till att öka sysselsättningen. Vi vill satsa ca
            5 miljarder mer än vad regeringen gör på just den kommunala sektorn
            för att förbättra kvaliteten inom vård, omsorg och skola. Det
            är inte den debatten som vi behöver föra, utan det gäller den
            bakomliggande teorin. Där vill jag ställa en konkret fråga. Vi
            har talat om att det i dag finns kanske upp till 500 miljarder,
            och andra säger 1 500 miljarder, av svenskt kapital på oredovisade
            konton i utlandet. Om detta kapital kunde tas hem skulle det kunna
            bli riskkapital som skulle leda till nyinvesteringar. Vi har alltså
            tappat 20 000 företagare i det här landet under de tio år som
            Socialdemokraterna har haft regeringsmakten. Investeringarna sker
            i utlandet. Hur får vi hem dessa investeringar, Pär Nuder? Vi
            kan ju inte fortsätta att låna pengar till sysselsättning i kommuner
            och landsting. Vi måste ju få fler företag och fler företagare
            som investerar och anställer här.
          </note>
          <note>
            Jag tycker att min fråga fortfarande är obesvarad. Vilken teoretisk
            grund är det som gör att man tror att en liten företagare som
            har en eller två anställda ska vilja anställa ytterligare en person
            om man får en så stor del av försäkringsansvaret om denna person
            blir sjuk?
          </note>
          <note>
            Jag tycker inte att Pär Nuder har svarat på detta. Det finns
            inget rimligt svar på detta. Det är feltänkt från början. Jag
            tycker att regeringen måste tänka över detta och komma med ett
            bättre förslag.
          </note>
          <note type="speaker">
            Anf. 34 Finansminister PÄR NUDER (s) replik:
          </note>
          <note>
            Herr talman! Jag har förstått att Mats Odell ogillar regeringens
            politik. Det är ingenting nytt. Men låt oss vänta och se innan
            vi dömer ut den politik som ännu inte har trätt i kraft. Vi får
            se om den fungerar eller inte. Vi kommer att mötas här om ett
            år. Låt oss då fundera på vad Mats Odell sade i den här debatten
            om att småföretagen inte skulle nyanställa. Jag är ganska övertygad
            om att jag kommer att stå mig rätt bra i den debatten när vi har
            facit i hand och vet hur den här politiken verkligen har fungerat
            i praktiken.
          </note>
          <note>
            Jag sade att sysselsättningen ökar nu. Jag tar inte åt mig äran
            för allt det som sker på arbetsmarknaden, men jag är ganska övertygad
            om att regeringens politik bidrar till det som är så angeläget,
            nämligen att öka sysselsättningen.
          </note>
          <note type="speaker">
            Anf. 35 MIKAEL ODENBERG (m) replik:
          </note>
          <note>
            Herr talman! För tio år sedan befann sig Sverige i slutskedet
            av en utomordentligt djupgående ekonomisk kris. Det är inte särskilt
            märkvärdigt att jag tio år senare konstaterar att svensk ekonomi
            står starkare i dag.
          </note>
          <note>
            Däremot är inte allt bara ljust, utan det finns också problem.
            Det är bekymmersamt att kulorna rullar i den utgiftskoalition
            som Socialdemokraterna har ingått med Miljöpartiet och Vänsterpartiet.
            Det är ett bekymmer att vi i dag måste låna så mycket pengar för
            att få statens finanser att gå ihop. Det är väldigt bekymmersamt
            att lika många människor befinner sig i utanförskap och bidragsberoende
            i dag som under krisens värsta år i början av 1990-talet. Jag
            vill understryka att trots berömmet från Danmark kommer det inte
            att gå att bevara eller betala en nordisk eller nordeuropeisk
            välfärdsmodell med mindre än att vi får fler i arbete. Jag saknar
            de förslagen i regeringens budgetförslag.
          </note>
          <note>
            Låt mig sedan övergå till att beröra en helt annan fråga, nämligen
            det förstamajtal som Pär Nuder höll för fyra och ett halvt år
            sedan och som han nog är välbekant med. Där kritiserade han Lars
            Ohly och sade: Därför säger vi socialdemokrater i dag, på 2000-talets
            första första maj: Vill ni fortsätta att samarbete med socialdemokratin
            efter nästa års val alltså 2002 års val måste ni en gång för alla
            mönstra ut kommunismen och kommunisterna. Ni måste städa upp i
            garderoben, vädra ut och göra rent hus. Vi socialdemokrater vill
            inte och tänker inte samarbeta med några kommunister i det nya
            seklet.
          </note>
          <note>
            Nu har jag funnit det svårt att skrämma små barn med Lars Bäckström,
            och sagde Bäckström kallar sig inte heller kommunist, men han
            representerar trots allt Ohlys parti. Jag skulle vilja fråga:
            Vad är det Vänsterpartiet måste göra för att Bäckström ska inbjudas
            till några fortsatta budgetförhandlingar? Eller var det bara tomma
            ord utan något innehåll som levererades från talarstolen på första
            maj för fyra år sedan?
          </note>
          <note type="speaker">
            Anf. 36 Finansminister PÄR NUDER (s) replik:
          </note>
          <note>
            Herr talman! Det är möjligt att jag är naiv, men jag trodde nog
            att min första debatt som finansminister med åtminstone Moderata
            samlingspartiets finansministerkandidat, han kanske inte talar
            för hela borgerligheten, skulle handla om någonting annat än ett
            förstamajtal som jag höll för fyra år sedan. Men låt mig ta upp
            den kastade handsken.
          </note>
          <note>
            Jag tycker, precis som jag har sagt i den här kammaren vid ett
            flertal tillfällen, att det är omdömeslöst att kalla sig för kommunist.
            Det står jag för. Det kommer jag att tycka så länge jag finns
            i politiken och långt därefter också. Men nu är det så att vi
            har ingått ett samarbete med Vänsterpartiet och Miljöpartiet.
            Det innehåller 121 punkter. Jag kan lova Mikael Odenberg och alla
            andra att det inte finns en enda punkt i det programmet som innebär
            kommunismens införande i Sverige. Tvärtom är det ett program som
            bygger demokrati, jämlikhet och rättvisa. Vi bygger ut barnomsorgen,
            förbättrar föräldraförsäkringen, ger mer pengar till infrastrukturen
            och forskningen allt det som vi har talat om i den här debatten.
            Om det är någon som försöker att skrämma någon med någon är det
            Mikael Odenberg. Men kom inte dragandes med att vi försöker genomföra
            kommunismen i det här sammanhanget.
          </note>
          <note>
            Låt mig sedan gå över till det som den här debatten egentligen
            borde handla om, Mikael Odenberg, nämligen den ekonomiska politiken.
            Jag hoppas att vi i fortsättningen kan diskutera den ekonomiska
            politikens inriktning. Du sade någonting som är så avslöjande:
            bidragsberoende. Du pekade ut alla dem som på ett eller annat
            sätt finns i de sociala försäkringarna. Det är här människosynen
            gör sig gällande. Vi betalar en premie varje månad. Vi kallar
            den för skatt. Vi avstår löneutrymme för att vi ska vara försäkrade
            om någonting oförutsett inträffar, om vi blir sjuka, får en arbetsskada,
            blir arbetslösa eller om det riktigt roliga inträffar att vi blir
            föräldrar. Den tryggheten vill ni nagga i kanten. Ni kallar alla
            dem som är föräldralediga, arbetslösa, arbetsskadade och sjuka
            för bidragstagare. Det säger ganska mycket om var ni egentligen
            står. Att ni sedan håller på och försöker ludda till er politik
            är en annan sak.
          </note>
          <note type="speaker">
            Anf. 37 MIKAEL ODENBERG (m) replik:
          </note>
          <note>
            Herr talman! Jag anklagar inte alls finansministern för att komma
            dragande med kommunismen. Anledningen till att jag tog upp det
            här citatet är att försöka klarlägga om det betyder något när
            finansministern säger saker eller om det bara är ord, om politikens
            väsen är att leverera saker som låter bra men som sedan inte har
            något innehåll. Uttolkningen av det har nämligen en viss bäring
            på hur vi ska uppfatta det som finansministern säger i sin egenskap
            av just finansminister.
          </note>
          <note>
            Jag vill väldigt gärna understryka att när vi talar om bidrag
            är det inte för att stigmatisera människor. Det beror snarare
            på att socialförsäkringssystemsinkomsttagare eller transfereringsmottagare
            är något tyngre att säga. Det viktiga är förstås distinktionen
            mellan dem som lever av eget arbete och dem som lever av andra
            inkomster.
          </note>
          <note>
            Det är en grannlaga uppgift att avväga trygghetssystemen så,
            att de ger människor rätt drivkrafter och rätt incitament men
            samtidigt fyller sin grundläggande funktion att fånga upp människor
            som råkar illa ut till följd av olycksfall, sjukdom eller arbetslöshet.
            Vi tar naturligtvis allvarligt på den avvägningen.
          </note>
          <note>
            Regeringen har sagt att den ska återkomma med förslag till riksdagen
            om att långtidssjukskrivna automatiskt ska bli förtidspensionerade
            efter ett år. Då får man 64 %. Jag har lite svårt att se att det
            kan vara progressivt medan det är förfärligt att tänka sig en
            sjukkasseersättning efter sex månader på 65 %, vilket vi föreslår.
          </note>
          <note>
            När vi föreslår förändringar i arbetslöshetsförsäkringen med
            75 % ersättningsnivå de första 100 dagarna och 65 % därefter leder
            det till en maxersättning per dag på 671 kr de första 100 dagarna
            och 582 kr de efterföljande 200 dagarna. Det är nästan på kronan
            samma maxbelopp som gällde i arbetslöshetsförsäkringen år 2001.
            Överdriv inte, Pär Nuder.
          </note>
          <note type="speaker">
            Anf. 38 Finansminister PÄR NUDER (s) replik:
          </note>
          <note>
            Herr talman! Jag tror att det här är en akilleshäl i hela den
            operation som Moderata samlingspartiet försöker sig på just nu,
            nämligen att framställa sig som någonting annat än det egentligen
            är.
          </note>
          <note>
            Jag har noterat att ni redan jag tror att det var 44 dagar efter
            det att ni lade fram er ekonomisk-politiska motion börjar retirera
            från ert eget förslag när det gäller de sänkta ersättningsnivåerna.
            Det ena undantaget efter det andra ska tydligen adderas till varandra.
            Vi ska föra en diskussion om hur den listan egentligen ser ut.
            Nu har inte Mikael Odenberg någon replikrätt kvar, men den diskussionen
            ska vi föra i annat sammanhang.
          </note>
          <note>
            Det intressanta med detta är först den taktisk-strategiska reträtten.
            Det andra är den ekonomisk-politiska konsekvensen. När ni föreslår
            undantag från dem som ska få 65 % i ersättning underminerar ni
            hela er ekonomiska politik. Det här är finansieringskällan till
            de stora skattesänkningar som ni alltjämt står fast vid. Ni ska
            framstå vilket är en annan ambition ni har nu som statsfinansiellt
            ansvariga. Jag förstår att man har den ambitionen när man har
            så dålig historisk record som ni borgerliga partier har när det
            gäller att värna de offentliga finanserna.
          </note>
          <note>
            Den här ekvationen kommer inte att gå ihop ju längre och ju mer
            ni retirerar i ambitionen att framstå som några andra än de ni
            egentligen är. Det är vad debatten kommer att handla om under
            den kommande tiden.
          </note>
          <note type="speaker">
            Anf. 39 YVONNE RUWAIDA (mp) replik:
          </note>
          <note>
            Herr talman! Jag får önska finansministern välkommen till finansutskottets
            budgetdebatt. Jag vill också tacka för samarbetet.
          </note>
          <note>
            Jag kommer däremot att ta upp en fråga där vi inte är så nöjda,
            eller rättare sagt väldigt missnöjda. Det gäller den uppgörelse
            som Socialdemokraterna gjorde tillsammans med Vänsterpartiet och
            Kristdemokraterna om det som kallas den nya konkurslagen. Det
            var ett beslut som vi då var emot och som vi fortfarande är emot.
            Vi var väldigt oroliga för konsekvenserna för företagandet i Sverige
            och då speciellt småföretagandet.
          </note>
          <note>
            Den här frågan har som vi ser det väldigt stor betydelse för
            företagandet. Det försvårar för små företag att överleva. Det
            finns också svårigheter för små företag att växa och expandera,
            vilket vi tycker är önskvärt. Effekterna är speciellt stora i
            de delar av landet där fastighetsvärdena är lägre. Vi hör att
            bankerna vill stämma 3 000 eller kanske fler företag för att försätta
            dem i konkurs. Vi hör också andra oroväckande signaler från hela
            landet.
          </note>
          <note>
            Det vi fick igenom i budgetbetänkandet var att man under nästa
            år ska återkomma från regeringens sida med en utvärdering och
            förslag om förändring. Man ska speciellt titta på procentsatsen
            för förmånsrätten som nu blir 55 % av värdet på egendomen. Man
            ska överväga om den ska höjas. Det är väldigt angeläget att man
            gör det eller återkommer med förslag hur man kan öka riskkapitalet.
            Jag vill ha en kommentar i denna fråga av finansministern.
          </note>
          <note type="speaker">
            Anf. 40 Finansminister PÄR NUDER (s) replik:
          </note>
          <note>
            Herr talman! Jag har egentligen inte någon annan kommentar, Yvonne
            Ruwaida, än att frågan nu är föremål för riksdagens behandling.
            Vi har, precis som Yvonne Ruwaida sade, ett mycket fruktbart samarbete
            i olika avseenden. Men vi har också punkter där vi skiljer oss
            åt. Det här är alldeles uppenbart en sådan. Nu är frågan föremål
            för utskottsbehandling. Jag har inga andra kommentarer än att
            vi får se vad riksdagen kommer fram till i frågan.
          </note>
          <note type="speaker">
            Anf. 41 YVONNE RUWAIDA (mp) replik:
          </note>
          <note>
            Herr talman! Vi har i budgetbetänkandet kommit fram till att
            utvärderingen ska ske och att man ska återkomma till nästa år
            och att man ska se över frågan. Vi tycker att det är väldigt viktigt.
            Vi kommer att ligga på i den här frågan. Om man inte löser den
            via en förändring av konkurslagen måste den lösas via en förbättrad
            tillgång till riskkapital.
          </note>
          <note>
            Det är en viktig fråga. Vi har varit väldigt olyckliga över den
            uppgörelse som Socialdemokraterna, Vänsterpartiet och Kristdemokraterna
            gjorde. Det var då inte en budgetfråga. Men den hänvisas nu till
            budgeten när Kristdemokraterna har hoppat av uppgörelsen. Frågan
            behöver följas upp. Vi kommer att återkomma. Förhoppningsvis kan
            vi bli överens om en förändring som är nödvändig.
          </note>
          <note type="speaker">
            Anf. 42 ROGER TIEFENSEE (c) replik:
          </note>
          <note>
            Herr talman! Jag hälsade inte Pär Nuder välkommen till debatten
            förut eftersom också jag är ny här. Men jag ser fram emot den
            här och kommande debatter.
          </note>
          <note>
            Regeringens strategi är uppenbart att öka den inhemska efterfrågan
            och, som Pär Nuder uttryckte det, att tidigarelägga konjunkturuppgången.
            Det är tillväxten som ska driva sysselsättningen. Bedömningen
            nu i budgetpropositionen och i det material som riksdagen debatterar
            och beslutar om i dag är att arbetslösheten kommer att börja sjunka
            om ungefär ett år. Att jobben ska komma om ett år har vi nu hört
            i många år.
          </note>
          <note>
            Det är bra med ökade resurser till kommunerna, och det är bra
            med slopad arvs- och gåvoskatt. Men det räcker inte. Det behövs
            strukturella åtgärder för att minska arbetslösheten. Vid finansutskottets
            senaste utfrågning av riksbankschefen Lars Heikensten efterlyste
            också han strukturella åtgärder för att komma till rätta med arbetslösheten.
          </note>
          <note>
            Han tittade tillbaka på den penningpolitiska regim vi har haft
            under den senaste tioårsperioden. Han pekade på att vi har misslyckats
            med just den strukturella arbetslösheten. Min fråga till finansministern
            är: Varför avfärdar ni våra förslag om att underlätta för till
            exempel småföretagare? Varför tar finansministern, som i frågestunden
            i torsdags, så lätt på utflyttningen av arbetstillfällen i småföretag?
          </note>
          <note type="speaker">
            Anf. 43 Finansminister PÄR NUDER (s) replik:
          </note>
          <note>
            Herr talman! Jag tar inte lätt på utflyttningen av arbetstillfällen
            från Sverige. Jag gör bara ett konstaterande och försöker nyansera
            diskussionen lite grann.
          </note>
          <note>
            Sverige är, som jag sade i mitt anförande, en väldigt exportberoende
            nation. Sverige är ett litet land som hela tiden måste ligga i
            frontlinjen internationellt. Då går det inte att säga nej till
            strukturomvandlingar per automatik. Vi måste i stället vara rustade
            för strukturomvandlingar.
          </note>
          <note>
            Det vore illa ställt om företag bara flyttade från Sverige och
            vi inte fick några investeringar till Sverige. Jag skulle vara
            bekymrad om det inte var ett ömsesidigt utbyte över gränserna.
            Vi ska vara glada över att det växer nya, stora och starka marknader
            inte minst i Asien där svenska företag kan få avsättning för sina
            produkter. Väldiga förädlingsvärden hämtas hem till Sverige.
          </note>
          <note>
            Det är riktigt att det arbetar färre i industrin i dag än tidigare.
            Det är också riktigt att det arbetar väsentligt mycket färre i
            jordbrukssektorn än i det gamla jordbrukssamhället.
          </note>
          <note>
            Så här förändras samhällena över tiden, och vi ska vara med i
            den utvecklingen och rusta oss på ett sådant sätt att vi kan möta
            förändringen i trygghet.
          </note>
          <note type="speaker">
            Anf. 44 ROGER TIEFENSEE (c) replik:
          </note>
          <note>
            Herr talman! Jag är glad att finansministern nu säger att han
            inte tar lätt på strukturomvandlingen. Man kan inte säga nej till
            den; det är jag helt överens med finansministern om. Men det handlar
            också om att möta den genom att fylla på underifrån, att fler
            nya företag bildas.
          </note>
          <note>
            Det har blivit populärt i sådana här debatter att titta tillbaks
            på den senaste tioårsperioden. Under den senaste tioårsperioden
            har antalet företagare i Sverige minskat med 20 000. Sysselsättningsgraden
            är inte högre. Det var just det som Lars Heikensten pekade på.
          </note>
          <note>
            Pär Nuder sade i sitt anförande att arbetslösheten inte får bli
            någon restpost i kalkylen. Nej, det är riktigt, men den totala
            arbetslösheten måste också in i kalkylen. Som jag uppfattar det
            finns inte den i regeringens kalkyl över huvud taget. I stället
            jobbar man med att förtidspensionera ut människor ur arbetskraften.
            Jag tycker att det är en lite cynisk hantering att titta på statistiken
            i stället för att titta på människorna. Min fråga är då: Vad tänker
            finansministern och regeringen göra för att minska arbetslösheten
            och inte bara frisera siffrorna?
          </note>
          <note type="speaker">
            Anf. 45 Finansminister PÄR NUDER (s) replik:
          </note>
          <note>
            Herr talman! Roger Tiefensee använde uttrycket cynisk. För mig
            är det yttersta formen av cynism att acceptera öppen arbetslöshet
            som en restpost i kalkylen och inte försöka göra någonting åt
            den i väntan på att sysselsättningen stiger. Det är precis det
            som regeringens politik syftar till. Det som från borgerligt håll
            brukar beskrivas som AMS-jobb, det vill säga att människor får
            utbildning i lågkonjunktur för att kunna möta en arbetsmarknad
            som växer i högkonjunktur, har genom årens lopp föraktfullt dömts
            ut. Det talas om att vi försöker frisera siffrorna, om AMS-jobb
            och så vidare. Säg det till den arbetslöse! Fråga en arbetslös:
            Vad väljer du, att gå öppet arbetslös eller att vara i utbildning
            så att du blir rustad inför den dag då sysselsättningen växer?
            Jag är helt övertygad om att den arbetslöse kommer att välja den
            senare vägen, och det är precis det som regeringens politik bygger
            på.
          </note>
          <note type="speaker">
            Anf. 46 KARIN PILSÄTER (fp) replik:
          </note>
          <note>
            Herr talman! Jag ska börja med att yrka bifall till reservation
            nr 6, vilket jag glömde tidigare.
          </note>
          <note>
            Under devisen självgodhet är också en form av godhet har vi nu
            hört jungfrutalet i den ekonomiska debatten. Lite grann som när
            det gällde hans företrädare förefaller detta tal ha varit skrivet
            i förväg och inte anpassat efter vad som faktiskt sades här. Det
            var nämligen just jag som tog upp biståndet och den globala solidariteten
            i mitt anförande, även om jag inte uppehöll mig så länge denna
            gång vid detta som jag brukar göra. Vi föreslår i vårt budgetalternativ
            en återgång till enprocentsmålet och att man tar ett rejält kliv
            redan nästa år och inte väntar till 2006 med att höja det. Då
            blir det ett väldigt stort steg, och då minskar trovärdigheten
            i fråga om hur man ska klara det.
          </note>
          <note>
            En annan sak som verkligen minskar trovärdigheten i regeringens
            och stödpartiernas biståndspolitik är det faktum att det man säger
            i ena andetaget, att man någon gång i framtiden ska höja biståndet,
            möter man i praktiken med en rejäl biståndssänkning via begränsningsbelopp
            i år. Det är bara ni som har ett sådant track record att ni har
            uppnått skammens gräns i biståndet. Så vi ska nog föra in den
            globala solidariteten och biståndsdebatten i sitt rätta sammanhang.
          </note>
          <note>
            Sedan sade Pär Nuder att man ska satsa på trygghetssystem som
            gör det möjligt att gå vidare och ställa om. Det är helt riktigt,
            men ett jätteproblem i sammanhanget är att ni bedriver en politik
            som innebär att sjukförsäkringen och förtidspensioneringen i stället
            fungerar som en utslagningsmaskin. Här tycker jag att ni helt
            och hållet måste tänka om. Ni möter ju utmaningarna med förtidspensioneringar
            och vårdköer i stället för rehabilitering.
          </note>
          <note type="speaker">
            Anf. 47 Finansminister PÄR NUDER (s) replik:
          </note>
          <note>
            Herr talman! Karin Pilsäter! Vilka ligger närmast Folkpartiet
            i biståndspolitiken Moderaterna eller Socialdemokraterna? Vilka
            ligger närmast era egna värderingar när det gäller kampen mot
            de globala klyftorna? Är det vi socialdemokrater, eller är det
            Moderaterna?
          </note>
          <note>
            Jag har förstått att ni, inte nu, inte sedan utan senare, ska
            presentera det gemensamma program som ni fyra borgerliga partier
            ska gå till val på. Jag vill ställa frågan till Karin Pilsäter:
            När kommer väljarna, inte minst alla de unga människor som är
            väldigt engagerade i de globala solidaritetsfrågorna, att få besked?
            Är det Moderaternas biståndspolitik som ni kommer att gå till
            val på i alliansen, eller är det Folkpartiets? Svara dessutom
            på frågan: Vilka ligger närmast Folkpartiet i de här frågorna?
            Är det Moderaterna, eller är det Socialdemokraterna?
          </note>
          <note type="speaker">
            Anf. 48 KARIN PILSÄTER (fp) replik:
          </note>
          <note>
            Herr talman! Det som räknas är handling. Då kan man konstatera
            att det är i en borgerlig regering i samarbete med Moderaterna
            som biståndet har nått 1 %, medan det är en socialdemokratisk
            regering i samarbete med Vänsterpartiet och Miljöpartiet som har
            dragit ned det till skammens gräns. Det är väl svar på den frågan,
            att det är handling som räknas.
          </note>
          <note>
            Jag skulle vilja återgå till diskussionen om att möta framtidens
            utmaningar. Globaliseringen möter ni med rea på svenska företag.
            Det tycker inte jag är någon riktigt bra grej. Den demografiska
            utmaningen möter ni med friår och språktest för invandrare för
            att de ska få lov att komma in på arbetsmarknaden. De globala
            klyftorna, som sagt, möter ni med biståndsbegränsningar och ökad
            växthuseffekt genom en irrationell och vansinnig energipolitik.
            Och omställningen, trygghetssystemen som ska göra det möjligt
            att gå vidare och att ställa om, möter ni med vårdköer, brist
            på kontroll och en delprivatisering av just sjukförsäkringen.
          </note>
          <note>
            Jag ställde tidigare frågan till Arne Kjörnsberg om han är beredd
            att medverka till att ni, i stället för att komma med ytterligare
            långbänkar och privatiseringar av sjukförsäkringen, sätter fart
            så att vi tillsammans över blockgränserna kan genomföra det som
            statsministern hux flux faktiskt lovade här för drygt ett år sedan,
            nämligen att vi ska sätta i gång ett arbete med en stor socialförsäkringsreform.
            Vi tycker att det är oerhört viktigt att det arbetet kommer i
            gång nu och inte om flera år, för det är redan så mycket tid som
            har förlorats.
          </note>
          <note>
            Min fråga är om finansministern nu är beredd att från den här
            positionen medverka till att det här arbetet verkligen tar fart
            och blir gjort.
          </note>
          <note type="speaker">
            Anf. 49 Finansminister PÄR NUDER (s) replik:
          </note>
          <note>
            Herr talman! Jag trodde att det var med alliansen ni skulle samarbeta
            om socialförsäkringarna. Ska ni inte gå till val tillsammans med
            moderater, kristdemokrater och centerpartister även på det här
            området? Hur ska ni ha det egentligen? Är det med Socialdemokraterna
            som ni ska göra upp om framtidens socialförsäkringssystem? Eller
            är det med Moderaterna, som kraftigt vill se en annan typ av socialförsäkringar?
            De vill ju i grunden ta ned de ersättningsnivåer som vi har till
            ersättningsnivåer som gör att jobben inte kommer att öka utan
            att antalet socialbidragstagare kommer att öka. Det är någonting
            nytt om ni håller på att bryta er ur alliansen och vill göra upp
            med oss socialdemokrater.
          </note>
          <note>
            Sedan gäller det biståndet. Vi får uppenbarligen inte besked
            i dag och förmodligen inte heller i morgon jag vet inte när vi
            ska få det om det blir Moderaternas biståndspolitik som kommer
            att gälla i alliansen för maktskifte eller om det blir Folkpartiets.
          </note>
          <note>
            Karin Pilsäter kallar mig för självgod. Jag börjar inse att det
            kommer att handla en del om min person snarare än om sakfrågorna,
            men låt mig då läsa i Svenska Dagbladet från i dag. Det är inte
            jag som har skrivit detta, utan det är någon som heter Leif Petersen.
            Vi kommer från samma valkrets, så detta kan vara intressant för
            Karin Pilsäter. Hon hann kanske inte läsa det här i morse. Så
            här står det:
          </note>
          <note>
            Konjunkturuppgången börjar märkas i Stockholm. Sysselsättningen
            ökar, lönesumman stiger, företagskonkurserna sjunker, befolkningen
            växer och turisterna blir fler.
          </note>
          <note>
            Stockholms Näringslivskontor ger en ljus bild av konjunkturen
            i sin senaste rapport. Läget på arbetsmarknaden har stabiliserats.
            Under årets andra kvartal vände sysselsättningen uppåt. Den utvecklingen
            har fortsatt under tredje kvartalet då antalet sysselsatta ökade
            med 5 100 personer i Stockholms län, varav 1 000 personer i Stockholms
            stad.
          </note>
          <note>
            Det är nog som Mikael Odenberg sade, nämligen att Sverige står
            sig betydligt starkare i dag än vad det gjorde för tio år sedan.
          </note>
          <note type="speaker">
            Anf. 50 LARS BÄCKSTRÖM (v) replik:
          </note>
          <note>
            Herr talman! Det är gott att kunna ta en replik på den nye finansministern
            och hälsa honom välkommen.
          </note>
          <note>
            Jag hade egentligen hoppats på att få debattera med våra borgerliga
            motståndare, men de tog ingen replik på mig. Däremot talade de
            om mig och mitt parti med finansministern, så jag får väl fortsätta
            att tala om mig och mitt parti med finansministern i den här indirekta
            debatten.
          </note>
          <note>
            Jag hörde Mats Odell säga att det är problem för finansministern
            eftersom Vänsterpartiet står i vägen för tillväxten. Vi får väl
            resonera vi två. Upplever finansministern att jag och mitt parti
            står i vägen i några tillväxtfrågor, och i så fall vilka?
          </note>
          <note>
            Ska vi inte också vara vänliga mot de borgerliga och säga att
            vi har lyssnat på dem? Jag tycker faktiskt att de sade några kloka
            saker.
          </note>
          <note>
            Bör vi inte tillsammans göra mer på några områden, till exempel
            snabba på processen om 3:12-reglerna? Bör vi inte se över och
            se till att skaffa fram ett starkare riskkapital, en försörjning
            för de mindre företagen? Det var vad Yvonne Ruwaida sade. Det
            tycker jag var klokt. Bör vi inte göra det?
          </note>
          <note>
            Bör vi inte snabba på den industrinära forskningen och satsa
            mer där för tillväxtens skull?
          </note>
          <note>
            Är det något problem med Vänsterpartiet i tillväxtfrågorna? Det
            är det väl inte?
          </note>
          <note type="speaker">
            Anf. 51 Finansminister PÄR NUDER (s) replik:
          </note>
          <note>
            Herr talman! Jag tror att Lars Bäckström börjar budgetförhandla
            med mig redan nu, fast vi ska göra det först framåt mars april.
          </note>
          <note>
            Jag ska lyssna på alla de förslag som Lars Bäckström har. Tillsammans
            ska vi komma fram till en bra politik som bygger tillväxt långsiktigt
            för Sverige.
          </note>
          <note>
            Var Vänsterpartiet finns i tillväxtfrågor kan man se från två
            utgångspunkter. Man kan diskutera en teoretisk ansats och en praktisk
            ansats. Jag kan bara konstatera att den politik vi gemensamt har
            bedrivit, där vi har fått ge och ta och där vi har fått kompromissa
            oss fram, har varit hyfsat framgångsrik för Sverige. Det kan utläsas
            av de siffror som vi har talat så mycket om i den här debatten,
            nämligen att vi har en högre tillväxt.
          </note>
          <note>
            Har Lars Bäckström fler förslag på hur tillväxten kan öka i Sverige,
            utan att det äventyrar de offentliga finanserna där kommer jag
            att vara lika hård som min företrädare ska jag gärna lyssna på
            dem. Låt oss avvakta beslut i den här kammaren om den budget som
            presenterades för några veckor sedan, och låt de förslagen verka
            i ekonomin ett tag innan vi ger oss ut på nya gemensamma seglatser
            med nya fräcka förslag.
          </note>
          <note type="speaker">
            Anf. 52 LARS BÄCKSTRÖM (v) replik:
          </note>
          <note>
            Herr talman! Jag tycker också att den politik vi fört har varit
            bra, men jag tycker att vi borde ha gjort mer för tillväxten.
            Det tycker jag. Det hoppas jag att den här konstellationen ska
            kunna göra.
          </note>
          <note>
            Jag måste också säga att jag kommer att vara hårdare i fråga
            om de offentliga finanserna än finansministerns företrädare var.
            Jag är benhård i fråga om de offentliga finanserna. Nu är vi två
            som värnar dem. Utmärkt.
          </note>
          <note>
            Låt oss ta ett konkret exempel. Om vi ser att vi har offentligt
            utrymme, givet vårt sparmål, på 5 miljarder. Då gäller det att
            prioritera. Då säger jag att jag vill lägga de 5 miljarderna på
            att ge resurser till kommunerna så att de också kan höja lönerna
            i den kvinnodominerade sektorn. Det är viktigt. Det är den prioritering
            jag skulle ha gjort.
          </note>
          <note>
            Jag skulle inte prioritera ytterligare sänkt förmögenhetsskatt
            eller ytterligare sänkt inkomstskatt. Vilken prioritering skulle
            finansministern ha gjort? Det är en konkret fråga.
          </note>
          <note>
            En annan sak måste jag säga till finansministern. Det var väldigt
            bra att finansministern hade det globala perspektivet, det europeiska
            perspektivet. Det uppskattar jag. Det hade jag också i mitt inledningsanförande.
          </note>
          <note>
            Det är viktigt att vi driver på det, att vi inte bara river murar
            utan också ser till att vi har rimliga konkurrensvillkor. Måste
            vi inte göra mer för att kritisera de länder som bedriver skattedumpning
            inom unionen och i en öppen internationell marknadsekonomi? Vi
            måste ju ha rimliga villkor. Det kan inte vara så att vi finansierar
            en gemensam sektor med bidrag till unionen när andra länder bedriver
            skattedumpning.
          </note>
          <note>
            Vi har sett vad det leder till på alkoholskatteområdet. Måste
            vi inte göra mer för att få en öppen ekonomi och rättvisa konkurrensvillkor?
          </note>
          <note type="speaker">
            Anf. 53 Finansminister PÄR NUDER (s) replik:
          </note>
          <note>
            Herr talman! Jag ser fram emot ett nära samarbete med Lars Bäckström
            och Vänsterpartiet, liksom jag ser fram emot ett nära samarbete
            med den tredje samarbetspartnern, Miljöpartiet. Vi har ett gemensamt
            program med 121 punkter.
          </note>
          <note>
            Jag tycker emellertid att vi ska vara så generösa i vår allmänna
            attityd att vi även ska lyssna på oppositionen. Om oppositionen
            har förslag som är bra för Sverige ska vi ta till oss dem.
          </note>
          <note>
            Det är i den andan jag vill verka som finansminister.
          </note>
          <note type="speaker">
            Anf. 54 ULF SJÖSTEN (m):
          </note>
          <note>
            Herr talman! Det svenska skattetrycket är högst i världen. Moderaternas
            långsiktiga vision är att sänka skattetrycket rejält. Denna sänkning
            måste ske på ett ansvarsfullt sätt och gå hand i hand med starka
            offentliga finanser som säkerställer ett uthålligt lägre skattetryck.
          </note>
          <note>
            Ett centralt problem det har också framkommit i debatten tidigare
            under dagen är att dagens regler gör att den enskildes vinst av
            att arbeta är liten.
          </note>
          <note>
            Vi moderater gör nu en betydande omläggning av vår politik i
            syfte att påverka de marginaleffekter som skatte- och bidragssystemen
            ger upphov till.
          </note>
          <note>
            Herr talman! Vi vill införa ett arbetsavdrag vid den kommunala
            beskattningen för arbetsinkomster. Arbetsavdraget bidrar till
            att minska marginalskatten och de samlade marginaleffekterna betydligt.
            Förslaget gör att det kommer att löna sig bättre att arbeta, och
            behållningen av en extra arbetsinsats stiger påtagligt.
          </note>
          <note>
            Förvärvsfrekvensen för äldre faller snabbt ju närmare pensionsåldern
            man kommer. För att göra det lönsamt att arbeta efter den ordinarie
            pensionsåldern, oavsett om man tar ut pension eller ej, föreslår
            vi att den statliga skatten på arbetsinkomster slopas från och
            med 65 års ålder.
          </note>
          <note>
            För att stimulera företagen att anställa och behålla äldre arbetskraft
            föreslår vi också att arbetsgivaravgiften sänks för äldre än 61
            år.
          </note>
          <note>
            Herr talman! Den obetalda arbetstiden är omfattande, särskilt
            för kvinnor. Det höga skattetrycket gör att endast ett fåtal välbeställda
            har råd att anlita hjälp för att sköta vardagsnära sysslor.
          </note>
          <note>
            För att underlätta vardagen och förbättra förutsättningarna för
            en ökad kvinnlig förvärvsfrekvens vill vi moderater sänka skatten
            på hushållsnära tjänster. Vi vill införa 50 % skattereduktion
            på utgifter för arbetskostnader upp till 50 000 kr.
          </note>
          <note>
            Herr talman! Regeringen har infört ett ROT-avdrag. Det är otillräckligt
            och gynnar främst branscher där män är verksamma. Vårt förslag
            kommer att underlätta vardagen för fler och göra att den svarta
            sektorn minskar. Det kommer också att göra att sysselsättningen
            ökar.
          </note>
          <note>
            Av den senaste tidens debatt förstår vi att alltfler socialdemokrater
            delar vår uppfattning i den här frågan. Det är ju alldeles speciellt
            glädjande. Det kanske borgar för att vi kan få ett resultat i
            just denna fråga inom ganska kort tid.
          </note>
          <note>
            Herr talman! Många människor är beroende av bil för att kunna
            ta sig till och från arbetet. Regeringens och samarbetspartiernas
            förslag till höjd skatt på drivmedel och höjd fordonsskatt drabbar
            glesbygden och flitiga människor som av olika skäl inte bor nära
            sin arbetsplats.
          </note>
          <note>
            Vi moderater motsätter oss dessa höjningsförslag och vill i stället
            höja reseavdraget till 20 kr per mil, och gränsbeloppet för avdrag
            för resekostnader från 7 000 till 8 500 kr. På så sätt gynnas
            rörlighet och möjligheten att verka i glesbygd.
          </note>
          <note>
            Herr talman! Fastighetsskatten är djupt orättvis och uppmuntrar
            till ökad skuldsättning. Vi vill på sikt avskaffa fastighetsskatten,
            och som ett första steg föreslår Moderaterna att skatteuttaget
            begränsas. Därefter vill vi stegvis sänka skattesatsen.
          </note>
          <note>
            Arvs- och gåvoskatten försvinner äntligen, och förbättrar villkoren
            inte minst för företag och företagare. Vi anser dock att dessa
            skatter borde ha avskaffats med verkan från den 20 september i
            år.
          </note>
          <note>
            Förmögenhetsskatten, herr talman, driver kapital ur landet varje
            år. Olika beräkningar pekar på att det kan röra sig om mellan
            500 och 1 000 miljarder som i dag är placerade utanför Sveriges
            gränser av svenskar. Dessa resurser skulle ha kunnat investeras
            i Sverige och skapa sysselsättning här hemma i stället för utomlands.
            Regeringens justering av de så kallade fribeloppen är ur detta
            perspektiv verkningslös. Vi föreslår att förmögenhetsskatten slopas
            helt.
          </note>
          <note>
            Herr talman! Småföretagare är en skattemässigt missgynnad grupp.
            Vi vill reformera beskattningen av fåmansbolag och avsätter ett
            betydande belopp just för denna reformering.
          </note>
          <note>
            Den svenska alkoholpolitiken har havererat. En klok strategi
            hade varit att under en övergångsperiod anpassa både skatter och
            införselkvoter till det som vi alla visste skulle komma. Så skedde
            inte, med resultat att införseln från utlandet har ökat kraftigt
            och den svenska skattebasen urholkats.
          </note>
          <note>
            Alkoholskatterna har nyligen utretts, men regeringen och samarbetspartierna
            har inte kunnat enas om hur utredningens slutsatser ska tolkas.
            Frågan bereds tydligen vidare.
          </note>
          <note>
            I den här frågan är det dags för konkreta förslag nu, herr talman.
          </note>
          <note>
            De moderata förslagen innebär betydande skattesänkningar främst
            för låg- och medelinkomsttagare. Skattesänkningarna finansieras
            till en stor del genom skärpta regler och sänkta ersättningar
            i arbetslöshets- och socialförsäkringarna.
          </note>
          <note>
            Sammantaget, herr talman, innebär Moderaternas skattepolitik
            en politik för rättvisa, makt över den egna vardagen och ökad
            sysselsättning. Sänkta marginaleffekter och bättre förutsättningar
            för företagande och företag kommer att stärka den långsiktiga
            produktionsförmågan i Sverige. Därmed skapas förutsättningar att
            klara välfärden med mindre uppoffringar än i annat fall. Vår politik
            kommer att ge fler jobb, högre välfärd och trygghet inför framtiden.
          </note>
          <note>
            Med detta, herr talman, avslutar jag mitt anförande och instämmer
            i de bifallsyrkanden som tidigare har gjorts av Mikael Odenberg.
          </note>
          <note type="speaker">
            Anf. 55 GUNNAR ANDRÉN (fp):
          </note>
          <note>
            Herr talman! Jag skulle vilja börja med att hälsa landets nye
            skatteminister Pär Nuder välkommen till denna första stora skatte-
            och finansdebatt. Jag noterar att han tyvärr varit tvungen att
            avlägsna sig. Han kanske fick nog av gårdagens debatt med mig
            och Ulf Sjösten, som handlade om förmögenhetsskatten.
          </note>
          <note>
            Annars förstår jag efter att ha lyssnat på Pär Nuder vilken litteratur
            han har på nattduksbordet. Det måste vara Carl Jonas Love Almqvists
            bok Lycksalighetens ö han studerar varje kväll.
          </note>
          <note>
            I gengäld vill jag hälsa skatteutskottets nya ordförande Susanne
            Eberstein välkommen till utskottet. I riksdagen finns det ju 16
            utskott. 15 av dessa brukar en smula schabloniserat sägas vara
            utgiftsutskott; skatteutskottet står för intäkterna. Det är ett
            ansvarsfullt värv. Det gäller att utforma skattepolitiken på ett
            sådant sätt att den inte motverkar sina goda syften.
          </note>
          <note>
            Herr talman! Jag har nu en dålig och en god nyhet att förtälja.
          </note>
          <note>
            Den dåliga nyheten är till förfång för alla nyhetsjournalister,
            måste jag säga att Folkpartiets skattepolitik inte innehåller
            några viktiga nyheter i år. Det har den inte gjort på många år,
            för övrigt. Vi står fast vid att den bärande huvudprincipen i
            hela skattepolitiken måste vara skatt efter bärkraft. Detta måste
            genomsyra hela skattepolitiken. Det betyder att det måste löna
            sig att arbeta, att sparande måste uppmuntras, att vi ska beskatta
            konsumtion i första hand och att bruk av tobak, alkohol och ändlig
            energi också ska beskattas. Vi måste också sträva efter att få
            många fler i arbete, och vi måste undvika att låna av framtida
            generationer.
          </note>
          <note>
            Det var den dåliga nyheten: inga nyheter.
          </note>
          <note>
            Den goda nyheten är den motsatta. Folkpartiet är ett tråkigt
            parti på den här punkten. Vi står fast vid samma skattepolitik
            som tidigare, grundad på liberal ideologi.
          </note>
          <note>
            Det kanske är tråkigt att år efter år stå fast vid den politik
            som vi formulerade i 1990 års skattereform. Hälften kvar, tyckte
            vi då. I dag har denna reform förfuskats av den ena avtalsslutande
            parten, Socialdemokraterna, för att tillfredsställa Vänsterpartiet
            och Miljöpartiet.
          </note>
          <note>
            Det är klart att även vi har modifierat på en del mindre punkter,
            men vi har inte gått ifrån den viktiga principen skatt efter bärkraft.
            Vi vill till exempel i år ha ett ökat förvärvsavdrag för att det
            verkligen ska markeras att det lönar sig att arbeta. RUT-avdragen
            har tidigare berörts i den andra debatten, och vi står kvar vid
            att dessa behövs som en nödåtgärd därför att det är så ohyggligt
            höga skatter på arbete.
          </note>
          <note>
            Men det finns också en sak som vi väldigt mycket är emot, och
            det är att skattebetalare i Ystad och Haparanda ska betala en
            massa pengar till försöket med trängselskatt i Stockholm. Det
            är i praktiken innebörden av att det går ½ miljard kronor från
            denna kammare till Stockholms stad. Varför ska skattebetalare
            i Borås, Karlstad, Kristianstad, Ystad, Haparanda, Växjö och vad
            det nu kan vara bidra med en massa statliga skattepengar för att
            Stockholms stad ska genomföra ett försök med trängselskatt? Om
            Stockholms stad vill göra detta får man väl i så fall finansiera
            det. Folkpartiet är helt emot den utgiften.
          </note>
          <note>
            Förfuskandet av 1990 års skattereform har dessvärre betytt att
            skatteplaneringsadvokater har fått en väldigt god arbetsmarknad.
            Ännu värre är att skattefuskande har blivit ännu mer lönsamt.
          </note>
          <note>
            Nu har jag emellertid ytterligare en dålig nyhet, och den är
            helt riktad till regeringskoalitionen: Folkpartiet kommer inte
            att medverka till att höja skattetrycket ytterligare. Detta behöver
            tvärtom sänkas för att vi ska lyckas klara välfärden.
          </note>
          <note>
            Under 2005 som vi nu diskuterar vill regeringen, som efter vad
            vi hört har så väldigt fin ordning på statsfinanserna, låna 60
            miljarder kronor. Det är, herr talman, 165 miljoner kronor om
            dagen. Och dem lånar vi inte av några banker, om någon tror det.
            Dem lånar vi bara av några andra, nämligen framtida generationer.
            Av dem, av våra barn, lånar vi 165 miljoner kronor varje dag.
          </note>
          <note>
            Det tycker vi är fel. Vi kan inte hjälpa till att fixa detta
            åt Socialdemokraterna, Vänsterpartiet och Miljöpartiet. Om man
            ska få bort de här 60 miljarderna måste man börja i en annan ända
            än att höja skatterna. Då måste man börja på utgiftssidan. Där
            har vi en massa förslag som vi inte kan genomföra i opposition
            men som innebär att man måste gå igenom alla system för att få
            systemförändringar så att man får ned utgifterna. Därefter kan
            man ta bort underskotten i statsfinanserna.
          </note>
          <note>
            Lars Bäckström, som också har lämnat kammaren, talar om att Folkpartiet
            skulle vilja öka underskottet med ytterligare 17 miljarder kronor.
            Om herr Bäckström varit läskunnig eller åtminstone velat läsa
            hade han kunnat se att detta är en beräkning som finansutskottets
            kansli gjort för år 2007. Det framgick av artikeln i Dagens Nyheter,
            även om det inte stod i rubriken.
          </note>
          <note>
            Jag måste också betona att detta inte handlar om några beräkningsskillnader;
            det handlar om åsiktsskillnader. Det är viktigt. Vi vill inte
            stänga kärnkraftverket Barsebäck 1 och inte Barsebäck 2 heller,
            men om man säger att detta ska göras är det klart att det kostar
            pengar. Vi vill inte göra det. Därför är den här uppgiften i Dagens
            Nyheter, som också någon annan har tagit upp, fullständigt felaktig.
            Det handlar om åsiktsskillnader. Det är inte beräkningsfel som
            Folkpartiet har gjort för år 2007. Det får ni faktiskt korrigera.
          </note>
          <note>
            Herr Bäckström är faktiskt skyldig kammaren att tala om vad han
            grundar sin felaktiga information på.
          </note>
          <note>
            Folkpartiets mål på skatteområdet är egentligen tre: Vi ska ha
            låga skattesatser. Vi ska ha breda skattebaser. Vi ska ha optimala
            skatteintäkter; det ska löna sig att arbeta etcetera.
          </note>
          <note>
            Tillsammans måste vi värna de välståndsbildande krafterna. Det
            finns ingen annan väg än det för att klara välfärden.
          </note>
          <note>
            Till slut, herr talman, ska jag under mina återstående talarminuter
            gå in på en annan sak, något som skatteutskottets nya ordförande
            inte kan lastas för eftersom hon inte hade tillträtt vid den aktuella
            tidpunkten.
          </note>
          <note>
            Vi hade för en tid sedan en föredragning av Skatteverkets generaldirektör
            Mats Sjöstrand. Han påvisade ett väldigt underskott i Skatteverkets
            budget i förhållande till de uppgifter som regeringen lagt på
            dem. Det har att göra med den effektivitet vi har i skatteindrivningen.
          </note>
          <note>
            De uppgifter vi fick i skatteutskottet visar att underskottet
            i Skatteverkets budget under ett år hade ökat med 50100 miljoner
            kronor.
          </note>
          <note>
            Jag menar att för att få legitimitet i hela Skatte-Sverige måste
            man arbeta mycket effektivare mot skattefusket. Det måste, inser
            också jag, i huvudsak göras genom ändringar i skattesystemet.
            Men i kontrollapparaten och så vidare är det också nödvändigt
            att se till att Skatteverket får de resurser som de anser sig
            behöva för att utföra de uppgifter som regeringen i sitt regleringsbrev
            ålagt dem. Två år i rad har man inte gjort detta. Skatteverket
            gör en bra insats alla dess medarbetare gör det.
          </note>
          <note>
            Allra sist: Folkpartiet föreslår en ökning av Skatteverkets budget
            med 200 miljoner kronor. Vi tror att det, väldigt lågt räknat,
            skulle innebära en utväxling med en tiopotens alltså minst 2 miljarder
            kronor mer. Jämfört med Ekobrottsmyndighetens beräkning att 56,2
            miljarder kronor förra året undanhölls från beskattning är 2 miljarder
            en något försiktigt tilltagen summa.
          </note>
          <note type="speaker">
            Anf. 56 PER LANDGREN (kd):
          </note>
          <note>
            Herr talman! Skatter är nödvändiga för att finansiera gemensamma
            angelägenheter. Därmed är de nödvändiga för det gemensammas bästa.
          </note>
          <note>
            Skatter ska också vid behov användas för att främja samhällsekonomisk
            balans, tillväxt och ekologisk hållbarhet och garantera alla invånare
            trygghet och värdighet.
          </note>
          <note>
            Skatter är också allvarliga ingrepp i enskilda medborgares ekonomi
            och måste därför ha lagligt stöd och vara etiskt legitima.
          </note>
          <note>
            Skatter har således ett självklart statligt perspektiv. I detta
            perspektiv är det angeläget att medborgare uppfyller sin skyldighet
            att genom skatteinbetalningar fullgöra sina plikter gentemot det
            gemensamma samhällsprojektet. Det är ett brott mot solidariteten
            och skattemoralen och i förekommande fall mot skattelagstiftningen
            när medborgare undandrar sig sin skattskyldighet.
          </note>
          <note>
            Men skatter har också ett medborgarperspektiv. I detta perspektiv
            är det angeläget att staten uppfyller sin skyldighet gentemot
            medborgarna: att förvalta skattemedlen väl och att utfärda och
            upprätthålla en etiskt legitim skattelagstiftning.
          </note>
          <note>
            Detta innebär att skattelagstiftningen ska vara i enlighet med
            grundläggande etiska värden och vedertagna skatterättsliga principer.
            Den totala skattenivån, enskilda skattenivåer och enskilda skatters
            konstruktioner bör således fortlöpande granskas avseende sin etiska
            legitimitet.
          </note>
          <note>
            När denna legitimitet inte finns för enskilda delar i skattesystemet
            eller för det totala skattetrycket reagerar medborgarna med skatteplanering,
            skatteundandragande, skatteflykt och också skattebrott.
          </note>
          <note>
            De här två perspektiven är som kommunicerande kärl. Brister legitimiteten
            undergrävs skattemoral och solidaritet.
          </note>
          <note>
            När vi i dag hälsar vår nya ordförande i skatteutskottet välkommen
            till den första debatten här vill jag fråga Susanne Eberstein
            vad hon anser om de skatterättsliga principerna och om legitimiteten
            naturligtvis laglig, rättslig, legitimitet och den etiska legitimiteten
            vad gäller vårt skattesystem, skattetrycket och enskilda skatter.
          </note>
          <note>
            Herr talman! Sverige har som vi har hört här i dag, men det behöver
            upprepas världens högsta skattetryck. Skatten ger sken av att
            vara progressiv. Men i verkligheten betalar fattig som rik i regel
            över 60 % i skatt.
          </note>
          <note>
            Ofta är det dessutom så att människor med lägre inkomst betalar
            en större del av sin inkomst i skatt än de med högre inkomst eftersom
            de kan planera på ett annat sätt. Många med högre inkomst har
            större möjligheter att skjuta upp eller till och med att planera
            bort delar av sin skatt. En stor del av skatten är dessutom maskerad
            då det här inte syns i lönekuvertet.
          </note>
          <note>
            Dagens skattesystem kan således hävdar jag, men det kan naturligtvis
            diskuteras beskrivas som att det hindrar människor från att förverkliga
            livsprojekt och visioner.
          </note>
          <note>
            Skattetrycket är så hämmande att Sverige nu med statsmakternas
            goda minne fått se, som vi tidigare har hört, en del i andra länder
            helt naturliga näringar bli olagliga. Hushållstjänster är ett
            exempel. De finns ju nästan inte i vit bemärkelse. Byggbranschen
            och kontantbranscher såsom frisör-, taxi- och restaurangbranscherna
            har sina väl kända problem. Hederliga småföretagare får då konkurrera
            med en omfattande svart verksamhet. För alla dessa småföretagare
            är skattesystemet i sin nuvarande utformning orättfärdigt och
            illegitimt.
          </note>
          <note>
            Vi hörde tidigare i en replikväxling att arbetet till exempel
            med 3:12-reglerna bör påskyndas. Gunnar Myrdals ord om svenska
            folket som fifflare naturligtvis oförskämt, men det ligger också
            en sanning i det gör sig åter påmint.
          </note>
          <note>
            Budgetpropositionen rymmer, enligt min mening, en hel del skadlig
            skattekohandel mellan Socialdemokraterna och stödpartierna. Det
            svenska skattesystemet är, och riskerar att ännu mer bli, ett
            lapptäcke utan strategi, vision och medborgerlig förankring. Jag
            är inte ens säker på att ni i de tre partierna fullt ut delar
            min beskrivning av de två perspektiven. Å ena sidan har vi det
            statliga perspektivet som är självklart. Å andra sidan finns det
            också ett medborgerligt perspektiv, att man faktiskt kan ställa
            krav på lagstiftningen på det här området.
          </note>
          <note>
            Den socialdemokratiska majoriteten i riksdagen och regeringen
            ansvarar för skattesystemet. Detta system och en rad ändringsförslag
            i skattelagstiftningen nu finner jag inte vara i enlighet med
            de skatterättsliga principer som statsmakterna ändå borde följa.
            Till och med LO:s chefsekonom har dömt ut regeringens skatteförslag
            i årets budgetproposition som en urholkning av rättvisan.
          </note>
          <note>
            Min undran, herr talman, är om och hur vår nya ordförande i skatteutskottet
            ställer sig till de här frågorna. Jag ska ta ett exempel.
          </note>
          <note>
            Regeringen föreslår nu att arvs- och gåvoskatterna slopas. Men
            hur motiveras detta i den budgetproposition som vi i dag debatterar?
          </note>
          <note>
            Ja, det första angivna skälet är att arvs- och gåvoskatterna
            är för kostsamma att administrera relativt intäkterna. Det andra
            argumentet i budgetpropositionen är att det är lätt att planera
            bort de här skatterna. Mot bakgrund av detta och med syfte att
            underlätta generationsskiften i företag kommer så förslaget om
            att avskaffa AGL. Ingenstans står det något om alla dem som under
            många år drabbats orättfärdigt vid till exempel den ena makens
            död eller vid generationsväxling i företag, då företaget gått
            i konkurs eller sålts på grund av arvsskatten. Inget nämns om
            avsaknaden av moralisk legitimitet och de tragedier som länge
            följt denna beskattning. Ingenstans står det om de fall, likt
            Sally Kistner-fallet, där den beräknade arvsskatten lett dödsbon
            i konkurs.
          </note>
          <note>
            Sedan kommer vi till den okänsliga avvecklingsperioden. Nu försätts
            medborgare återigen i trauman medborgare som befinner sig i livets
            slutskede. Jag kan inte begripa att man kan bortse från den typen
            av konsekvenser.
          </note>
          <note>
            Ni gör det igen. Det var samma visa under förra hösten när arvsskatten
            mellan makar och sambor skulle tas bort. Det är en bra reform,
            och jag kan inte se annat än att det borde vara självklart att
            genomföra avvecklingen från den dag den proklameras i kammaren.
            Det skedde den 20 september. Det finns dessutom, med stöd i regeringsformen,
            prejudikat för detta. Men då brukar det gå åt andra hållet, herr
            talman. Då ska skattepengar tas in och skatteplanering förhindras.
          </note>
          <note>
            Nu blir det i många fall en makaber ekonomisk kamp mot döden
            fram till årsskiftet. Jag kan inte begripa hur ett bra regeringsbeslut
            kan hanteras så fel, hur det kan bli så cyniskt, även om jag inte
            tror att regeringen eller majoriteten avser att det ska bli så
            hårt, cyniskt och kallt.
          </note>
          <note>
            Är det bara det statsfinansiella läget och fiskala skäl som räknas?
            Är det de skälen som förblindar majoriteten, Nuder, den nye finansministern,
            och hans kolleger? Det är en bra reform, även om nu Socialdemokraterna,
            herr talman, mer eller mindre tvingats till reformen, men den
            kan inte genomföras på ett känsligt sätt. Jag kan ärligt talat
            inte förstå detta.
          </note>
          <note type="speaker">
            Anf. 57 JÖRGEN JOHANSSON (c):
          </note>
          <note>
            Herr talman! Centerpartiets budgetförslag lägger grunden för
            en förnyelse av statsskicket. Vi vill motverka dagens starka centralstyre
            och skapa ett kommunalt självstyre som inte fungerar på nåder.
            I stället vill vi genom en klar och tydlig maktfördelning med
            staten ge kommunerna rätten att själva besluta över sina angelägenheter,
            samtidigt som de har erforderliga resurser i sin hand.
          </note>
          <note>
            Här tydliggörs samtidigt vilka som ska besluta om vad, helt i
            enlighet med federalismens principer. Det innebär att de individuella
            fri- och rättigheterna stärks. Vi eftersträvar ett skattesystem
            där individers och familjers självbestämmande sätts i centrum.
            Fattigdomsfällan ska tillhöra det förgångna. Centerpartiets inkomstskatteförslag
            ger därför mer pengar till dem med de låga inkomsterna. Företagen
            ska stimuleras så att tillväxten och därmed sysselsättningen ökar.
            Här är såväl skatter som regelverk viktiga faktorer för att vi
            ska kunna lyckas, men kanske framför allt attityden gentemot våra
            företagare. Här måste en ny syn på företagandet skapas så att
            vi kanske främst får de små och medelstora företagen att stanna
            kvar i Sverige med sina verksamheter.
          </note>
          <note>
            Förändringen av arvs- och gåvoskatten är ett steg i den riktningen.
            Men från Centerpartiet vill vi gå vidare.
          </note>
          <note>
            Vi föreslår en successiv sänkning av förmögenhetsskatten med
            ett slopande av skatten under 2006. Förändringen av 3:12-reglerna
            är en annan fråga som snabbt måste lösas då den är direkt tillväxthämmande.
          </note>
          <note>
            De svenska jordbrukarna har i många år lyssnat till regeringens
            löften om sänkt dieselskatt. Det var en viktig del i den så omtalade
            ryggsäcken inom de gröna näringarna. Jag konstaterar efter budgetförslaget
            att ryggsäcken fortfarande kommer att vara fylld.
          </note>
          <note>
            I samband med EU-inträdet för nio år sedan chockhöjde regeringen
            dieselskatten för bönderna. Man ansåg att bönderna skulle vara
            vinnarna på EU-inträdet. I höstens budget lovade regeringen att
            löftet skulle infrias. Det som skedde var en sänkning med 2 kr,
            samtidigt som man höjde skatten med 30 öre samtidigt som skatten
            på handelsgödsel återinförs. Det är en skatt som är helt unik
            för Sverige och i EU-sammanhang. Den skatten motsvarar ca 300
            miljoner kronor.
          </note>
          <note>
            Sänkningen blev alltså inte vad näringen förväntade sig och hade
            blivit utlovad.
          </note>
          <note>
            Svenskt jordbruk ska vara konkurrensutsatt, men det kräver också
            att det ges lika möjligheter som övriga länders jordbruk. Så är
            det inte i dag. Från Centerpartiet ser vi det som naturligt att
            vi har samma skattenivå på diesel till jord- och skogsbruket som
            övriga EU, nämligen 1 kr. Man kan då notera att vårt grannland
            Finland har en skattenivå på 64 öre.
          </note>
          <note>
            Vi talar oss varma för konkurrensneutralitet i andra sammanhang.
            Är det inte dags att även ha det på det här området?
          </note>
          <note>
            Herr talman! Fastighetsskatten är en annan mycket omdiskuterad
            fråga. Fastighetsskatten och förmögenhetsskatten går i dag hand
            i hand. Det vill vi ändra på. Värdet av det egna hemmet ska därför
            inte tas upp till förmögenhetsbeskattning. Vi vill också sänka
            uttagsprocenten successivt i fastighetsskatten samtidigt som vi
            inför ett takvärde på markvärdet. Allt detta är för att mildra
            effekterna för hårt drabbade människor.
          </note>
          <note>
            Från Centerpartiets sida ser vi det inte som realistiskt att
            helt ta bort fastighetsskatten i ett kortsiktigt perspektiv. Men
            vi kommer målmedvetet att steg för steg undanröja de negativa
            effekterna som finns i dag. Grundprincipen är att så länge man
            bor i en fastighet ska skatten vara rimlig samtidigt som kostnaden
            tas ut när man en gång säljer sin fastighet.
          </note>
          <note>
            Under den tid jag bor i mitt hem ges jag rätten att göra avdrag
            för arbetskostnader för reparationer, ombyggnader och tillbyggnader,
            de så kallade ROT-avdragen. Om jag vill ha mer tid för min familj
            och därmed köpa hushållsnära tjänster blir det stopp för skatteavdrag.
            Vi vet att många människor har svårt att få tiden att räcka till
            i dag. Ett alltmer krävande arbetsliv ska kombineras med hämtning
            på förskolan eller efter fotbollsträningen.
          </note>
          <note>
            Från Centerpartiet är vi bekymrade över den alltmer ökande tudelningen,
            där man antingen tvingas ge 180 % i form av heltidsarbete, familjeliv
            och andra sysslor, eller också tillhör man, i likhet med en dryg
            miljon svenskar, den grupp som inte går till jobbet en normal
            arbetsdag på grund av sjukskrivning, arbetslöshet eller liknande.
            Här måste ett nytänkande till och ett stort mått av sunt förnuft.
          </note>
          <note>
            En rimlig åtgärd är att ge en skattesubvention om 50 % på arbetskostnaden
            för dessa tjänster. Det är underligt att det är gångbart i en
            socialdemokratisk regering i Finland men inte här. Det kan inte
            vara en ideologisk fråga. Frågan är egentligen vad orsaken är
            att man i ett socialdemokratiskt Sverige hämmar utvecklingen.
            Jag anser att regeringspartiet här saknar en helhetssyn.
          </note>
          <note>
            Herr talman! Regeringens strafflista gentemot Sveriges landsbygd
            är lång. Höjning av fordonsskatt för personbilar, såväl diesel-
            som bensindrivna. Höjning av fordonsskatt för lätta lastbilar.
            Höjning av bensinskatt. Höjning av dieselskatt. Slaget är hårt,
            och detta sker bakom förevändningen om en grön skatteväxling.
            Från Centerpartiet ser vi detta som en direkt fiskal åtgärd riktad
            mot bygder som redan i dag är hårt drabbade. Vi avvisar därför
            regeringens förslag på det här området.
          </note>
          <note>
            I stället föreslår vi en grön inriktning där alternativa drivmedel
            stimuleras. Förutom befrielse från koldioxidskatt och energiskatt
            på förnybart bränsle bör vi ge en extra rabatt på energiskatten
            för det fossila bränsle som blandas med det förnybara. Det innebär
            skatterabatt för etanolbränslen vad gäller inblandningen av bensin.
          </note>
          <note>
            Vi vill också stimulera försäljningen av miljöbilar genom en
            direkt subvention om 10 000 kr per bil för att på det sättet påskynda
            utvecklingen i positiv riktning. Samtidigt vill vi reducera förmånsvärdet
            på tjänstebilar som drivs med förnybara bränslen i samma syfte.
          </note>
          <note>
            Det här är åtgärder som ger en direkt miljömässig effekt samtidigt
            som de påskyndar den inhemska produktionen av etanol. De är inte
            heller inriktade på direkt fiskala åtgärder som regeringens förslag
            är.
          </note>
          <note>
            Avslutningsvis några ord om tullen. Vi från Centerpartiet ökar
            anslaget till tullen samtidigt som vi vill förflytta verksamheten
            från skatteutskottets ansvarsområde.
          </note>
          <note>
            Tullen har tidigare haft en fiskal inriktning, men har i dag
            en inriktning som innebär bevakning av införselregler. Det är
            en verksamhet som till stor del består i bekämpning av smuggling
            av narkotika, sprit och andra varor. Som vi ser det hör den här
            verksamheten intimt samman med den polisiära verksamheten och
            bör alltså finnas under justitieutskottets ansvarsområde.
          </note>
          <note>
            Som hanteringen i riksdagen är hamnar detta förslag mellan stolarna
            eftersom Centerpartiets förslag inte kan prövas i justitieutskottet.
            Jag vill alltså framhålla att målsättningen är att verksamheten
            flyttas från skatteutskottet till justitieutskottet, och vi avser
            att återkomma i den frågan i samband med vårpropositionen.
          </note>
          <note>
            Herr talman! Vid sidan av min beskrivning av Centerpartiets förslag
            finns en mängd andra förslag såsom ställningstagandet till trängselavgifter,
            punktskatter och framför allt åtgärdsprogram som stärker såväl
            det lokala som det regionala självstyret, men som framför allt
            innebär en förstärkning av individens rätt att själv kunna bestämma
            över sitt liv.
          </note>
          <note>
            Jag hänvisar till Centerpartiets motioner i respektive ärende
            för den som vill fördjupa sig i en samhällsbyggnad byggd på federalismens
            principer, och jag instämmer i det yrkande som Roger Tiefensee
            tidigare har framställt.
          </note>
          <note type="speaker">
            Anf. 58 SUSANNE EBERSTEIN (s):
          </note>
          <note>
            Herr talman! Med skatterna finansierar vi den gemensamma välfärden.
            Skatterna ska vara utformade så att de stimulerar till arbete,
            investeringar, utveckling och till minskade sociala och ekonomiska
            orättvisor. Vi socialdemokrater kan aldrig acceptera att de redan
            välbeställda får stora skattesänkningar på bekostnad av kvaliteten
            i vård, skola och omsorg.
          </note>
          <note>
            Hur skatterna ska vara utformade, vilka som ska betala, hur höga
            respektive låga de ska vara är frågor som ständigt finns med i
            den allmänna debatten. Många har synpunkter. Av dem som hörs vill
            de allra flesta ha lägre skatter.
          </note>
          <note>
            Samtidigt hör vi också krav på mer resurser till vården, mer
            pengar till polisen, större satsningar på infrastrukturen, mer
            stöd till glesbygden för att ta några exempel. Avvägningarna blir
            många och viktiga.
          </note>
          <note>
            Detta kräver en fortsatt ansvarsfull ekonomisk politik. Vi ska
            betala för det som vi gemensamt konsumerar.
          </note>
          <note>
            Utmaningarna inför framtiden är stora. Arbetslösheten är fortfarande
            för hög och sysselsättningen för låg. Klyftorna måste minska,
            jämställdheten öka och välfärden förbättras. En god grund för
            rättvisa och trygghet är lagd. Men arbetet för rättvisa och trygghet
            ska ständigt fortsätta.
          </note>
          <note>
            De åtgärder som regeringen föreslog i våras kompletteras nu med
            ytterligare insatser. De nya förslagen omfattar åtgärder för att
            minska arbetslösheten, förbättra välfärden, stärka kommunernas
            ekonomi, säkra miljöstyrningen, öka företagens konkurrenskraft
            samt höja hushållens köpkraft och avkastning på arbete.
          </note>
          <note>
            Inkomstskatterna sänks. Ytterligare ett steg tas när det gäller
            kompensation av egenavgifterna till pensionssystemet. Grundavdragen
            höjs som ett led i den gröna skatteväxlingen.
          </note>
          <note>
            Förmögenhetsskatten förändras. Förändringar föreslås i arvs-
            och gåvoskatten som underlättar för företag och företagare.
          </note>
          <note>
            Goda framtidsvillkor för våra barn och barnbarn kräver ansvar
            för miljön. Den gröna skatteväxlingen fortsätter därför. Höjda
            skatter på miljöbelastande verksamhet växlas mot sänkta skatter
            på arbete. Det betyder att omställningen av Sverige till ett ekologiskt
            hållbart samhälle fortsätter.
          </note>
          <note>
            Herr talman! Skattefusk snedvrider konkurrensen i ekonomin, skadar
            legitimiteten i skattesystemet och är i förlängningen ett hot
            mot välfärden. Det ekonomiska behovet av att alla gör rätt för
            sig har ökat i och med att en växande del av befolkningen ska
            försörjas av en minskande andel yrkesaktiva. Regeringen har nyligen
            lagt fram en handlingsplan med ett omfattande åtgärdspaket för
            de närmaste åren mot den ekonomiska brottsligheten.
          </note>
          <note>
            Som ett led i bekämpningen av skattefusk pågår det till exempel
            ett arbete med ett system för schablonbeskattning av småföretagare,
            krav på typgodkända kassaregister inom kontantbranscherna, byggentreprenadavdrag
            i bygg- och anläggningsbranscherna, förbättrat administrativt
            samarbete på skatteområdet och ändrade regler för F-skatt.
          </note>
          <note>
            Efter omorganisation är Skatteverket sedan den 1 januari 2004
            en rikstäckande myndighet. Det betyder att befintliga resurser
            kan användas på ett mer effektivt och rationellt sätt. I samband
            med 2004 års ekonomiska vårproposition tillfördes Skatteverket
            20 miljoner extra för en utökad F-skattekontroll.
          </note>
          <note>
            Herr talman! Som jag nämnde tidigare är skatterna ett ofta debatterat
            ämne. En av de senaste skattefrågorna i den allmänna debatten
            gäller skatteavdrag för hushållsnära tjänster. Och det är ingen
            hejd på vad mycket gott som skulle åstadkommas om vi skattesubventionerar
            dessa tjänster: Jämställdheten mellan kvinnor och män skulle öka,
            en stor svart arbetsmarknad skulle bli vit, arbetslösheten skulle
            minska, barnfamiljers situation skulle underlättas och så vidare.
          </note>
          <note>
            Nackdelen är att detta kostar pengar och att det måste ställas
            mot andra önskade reformer. Jag tänker direkt på tandvård för
            äldre, äldreomsorg, mer pengar till sjukvården och så vidare.
            Jag tycker att det är viktigt att man funderar noga över vad som
            är mest angeläget.
          </note>
          <note>
            För att det inte ska bli några missförstånd vill jag tydligt
            tala om att jag inte har några invändningar mot att män och kvinnor
            betalar för att få hjälp med städning, tvättning och strykning.
            Det tycker jag är helt okej, men jag tycker inte att vi alla ska
            vara med och betala det över skatten.
          </note>
          <note>
            Ofta jämförs skattesubventionerad städning med ROT-avdrag. Då
            använder man jämställdhetsargument och frågar varför mäns arbeten
            är värda mycket mer. Jag utgår ifrån att de som argumenterar så
            ändå vet att ROT-avdrag är en tillfällig konjunkturåtgärd för
            att flytta investeringar i tiden. Jag har hittills inte hört någon
            förespråka ett tillfälligt avdrag för hushållsnära tjänster. Dessutom
            är byggnadsarbeten investeringar medan städning ska göras gång
            på gång.
          </note>
          <note>
            Man säger också att skattesubvention skulle minska svartarbetet
            i städbranschen. Ja, det skulle det kanske göra, men med det argumentet
            borde man också skattesubventionera hotell- och restaurangbranschen
            och frisörer. Menar man att staten ska skattesubventionera alla
            branscher där svartarbete förekommer?
          </note>
          <note>
            Herr talman! Jag vill till sist tala lite om det välfärdssamhälle
            som vi finansierar med skatter.
          </note>
          <note>
            Vi socialdemokrater är stolta över den generella välfärdspolitiken
            i Sverige, och vi vill fortsätta att utveckla den. Vi tycker att
            det är viktigt att alla får del av välfärden och att alla är med
            och betalar. På så sätt fördelar man resurser mellan människor
            och över livet.
          </note>
          <note>
            Med en generell välfärdspolitik minskas klyftor mellan människor.
            Alla har rätt till bra sjukvård, bra skola, bra omsorg och tillgång
            till ett rikt föreningsliv oavsett hur mycket pengar man har i
            den egna plånboken.
          </note>
          <note>
            Ett jämlikt välfärdssamhälle är ett mjukare samhälle att leva
            i. Det är ett samhälle för alla, inte bara för några.
          </note>
          <note>
            Herr talman! I vårt samhälle ska alla vara med och betala skatt,
            men alla får också något tillbaka.
          </note>
          <note>
            Jag yrkar bifall till förslagen i betänkandet och avslag på samtliga
            reservationer.
          </note>
          <note type="speaker">
            Anf. 59 ULF SJÖSTEN (m) replik:
          </note>
          <note>
            Herr talman! Jag vill inleda med att hälsa Susanne Eberstein
            välkommen till skatteutskottet som dess ordförande. Hjärtligt
            välkommen!
          </note>
          <note>
            Herr talman! Socialdemokratiska företrädare har många gånger
            understrukit vikten av att tidigt ha tillgång till riskkapital
            för att få fler nya företag. Kapitalet finns där, men det finns
            inte i Sverige och framför allt arbetar det inte i Sverige. Förmögenhetsskatten
            driver det ur landet.
          </note>
          <note>
            Svenskt Näringsliv har gjort ett exempel om vad som händer om
            strömmen av kapital från Sverige vänder. Man har utgått ifrån
            att blott en tiondel av de beräknade flyktade 500 miljarderna
            återvänder till Sverige. Med en beräknad avkastning på 7 % och
            med 30 % skatt på den avkastningen innebär det 1 miljard kronor
            till statskassan. Nyinvesteringar till följd av detta inflöde
            av kapital beräknas ge 25 00030 000 nya jobb, vilket i sin tur
            skulle ge skatteintäkter på 5 miljarder.
          </note>
          <note>
            Svenskt Näringsliv har givetvis ett speciellt intresse av frågan
            som är legitimt, men uppgifterna i sig synes inte orimliga på
            något sätt. Vissa bedömare säger också att det kan vara häpnadsväckande
            1 000 miljarder som har runnit ur landet, och då får man givetvis
            skala upp det här exemplet.
          </note>
          <note>
            Om man utgår från dessa och många, många liknande uppgifter,
            herr talman, är min fråga till skatteutskottets ordförande: Varför
            finns det inga förslag med i det här budgetförslaget om att ta
            bort den skadliga tillväxtfientliga förmögenhetsskatten?
          </note>
          <note type="speaker">
            Anf. 60 SUSANNE EBERSTEIN (s) replik:
          </note>
          <note>
            Herr talman! Först vill jag tacka för välkomnandet.
          </note>
          <note>
            Vi kan konstatera att höga skatter inte på något sätt motsäger
            en hög tillväxt. Det är faktiskt fastslaget av forskare att man
            på det här sättet verkligen kan kombinera de sakerna, så jag är
            inte så säker på att förmögenhetsskatten och de beräkningar som
            Svenskt Näringsliv gör är så självklara och så oomtvistade. Men
            det pågår ett arbete med att förändra förmögenhetsskatten, och
            jag tycker nog att vi ska låta det arbetet fortsätta.
          </note>
          <note>
            Jag måste säga att ibland funderar jag över Svenskt Näringsliv.
            Först sade man att lönerna i börsbolagen var för låga, sedan ville
            man ha sänkt förmögenhetsskatt, och sedan ville man ta bort arvs-
            och gåvoskatterna. Vi känner ju igen det här hela vägen. Nu vill
            man dessutom ha betalt för att städa hemma. Så jag är inte så
            himla imponerad, måste jag säga, av Svenskt Näringslivs tillväxtpolitik.
          </note>
          <note type="speaker">
            Anf. 61 ULF SJÖSTEN (m) replik:
          </note>
          <note>
            Herr talman! Förmögenhetsskatten fungerar som en taggtråd i samhällsekonomin
            och hindrar företag från att växa. Den slår direkt mot den ekonomiska
            tillväxten, och det menar jag är ganska klart visat i dag. Detta
            får i förlängningen följden att vi alla blir relativt sett fattigare.
          </note>
          <note>
            Inom EU överger alltfler länder förmögenhetsskatten. Bland OECD:s
            30 medlemmar finns skatten kvar i åtta länder. Under 90-talet
            avskaffades skatten i Danmark, Tyskland, Nederländerna och Österrike.
          </note>
          <note>
            Förmögenhetsskatten tas ut oavsett om förmögenheten genererar
            löpande inkomster eller ej, vilket strider mot en grundläggande
            princip för svensk beskattning, nämligen att man inte ska beskatta
            något förrän skattebasen gett pengar att betala skatten med.
          </note>
          <note>
            Regeringen har uppenbarligen insett att den likviditetsdränering
            som skatten medför skapar problem för betydande grupper och har
            därför fortsatt lappandet och lagandet i ett obsolet system.
          </note>
          <note>
            Vad jag tänker på, herr talman, är att socialdemokrater ofta
            talar om fördelningspolitik när det gäller förmögenhetsskatten.
            Men om det nu är så att den socialdemokratiska strategin är att
            nästan inte göra något när det gäller förmögenhetsskatten och
            att det gör oss allesammans fattigare i varierande grad, på vilket
            sätt är detta fördelningspolitiskt positivt för Sverige?
          </note>
          <note type="speaker">
            Anf. 62 SUSANNE EBERSTEIN (s) replik:
          </note>
          <note>
            Herr talman! Jag delar inte det synsättet. Det är ju självklart
            att högern och Moderaterna har den inställningen. Det ingår ju
            i er politik att de som har det bra ska få det ännu bättre. USA
            och Bush är ett ganska skrämmande exempel på hur man sänker skatterna
            för de högavlönade, tar bort alla fastighetsskatter, tar bort
            så mycket skatter som möjligt och sedan låter vanligt folk ha
            det ganska vedervärdigt.
          </note>
          <note>
            Jag är inte alls förvånad över och delar inte inställningen att
            förmögenhetsskatten skulle vara så in i norden skadlig och farlig.
          </note>
          <note type="speaker">
            Anf. 63 GUNNAR ANDRÉN (fp) replik:
          </note>
          <note>
            Herr talman! Jag vill börja med att notera en tredje motivering
            för ROT-avdraget i skatteutskottets ordförandes anförande.
          </note>
          <note>
            Först hörde jag den tidigare finansministerns motivering. Då
            var det att stimulera arbetsmarknaden. Sedan hörde jag statsministern
            vid en frågestund, och då var det för att stimulera energiinvesteringar.
            Nu var det ett tredje motiv för ROT-avdraget, nämligen att flytta
            investeringar i tiden. Hur många motiveringar finns det för detta?
            Kan ni inte bestämma er för vad som är huvudmotivet åtminstone?
          </note>
          <note>
            Sedan tycker jag fortfarande att det är väldigt konstigt hur
            man ser på hur RUT- och ROT-avdrag. Att sätta in treglasfönster
            till exempel ska skattesubventioneras. Att däremot putsa fönstren
            sedan de blivit insatta är fult, så det ska inte skattesubventineras.
            Men jag medger att allt det här är nödåtgärder därför att skattekilarna,
            ett begrepp som vi använder, är så enormt stora i det här landet
            att folk inte har råd att köpa de här tjänsterna.
          </note>
          <note>
            Nu är det så, skatteutskottets ordförande, att det blir inga
            skatteinkomster från svarta sektorer till äldrevård eller tandvård
            om man inte får de här sektorerna vita. Det är det som är problemet.
            Om man fortsätter med det här skattefuskandet, som det handlar
            om, då blir det inte en krona till det som både du och jag tycker
            är angeläget, nämligen till äldrevård och till mera tandvård.
            Det är inte det som vi är oense om, men vi måste ju få in pengarna.
            Vi måste värna de välståndsbildande krafterna.
          </note>
          <note type="speaker">
            Anf. 64 SUSANNE EBERSTEIN (s) replik:
          </note>
          <note>
            Herr talman! Jag kan bara säga att för bra beslut finns många
            skäl. Det kanske är därför som vi har det.
          </note>
          <note>
            Sedan tycker jag att debatten om de hushållsnära tjänsterna har
            antagit nästan skamliga nivåer. De ska rädda Sverige, och de ska
            rädda allting.
          </note>
          <note>
            Jag tog mig för att ringa till Hemfrid, ett bolag i Stockholm
            som tillhandahåller städtjänster och som gör det på ett vitt sätt.
            Det kostar 296 kr i timmen inklusive moms att få städning. Om
            jag har en 87 kvadratmeter stor lägenhet kan man väl säga att
            det skulle ta mellan tre och fyra timmar att städa den. Det blir
            ungefär 900 kr. Jag kanske behöver städning var fjortonde dag,
            och så är vi två, kanske riksdagsledamöter. Jag tycker faktiskt
            att vi har råd att betala det. Jag undrar om inte det här har
            tagit nästan löjliga proportioner.
          </note>
          <note type="speaker">
            Anf. 65 GUNNAR ANDRÉN (fp) replik:
          </note>
          <note>
            Herr talman! Att jag skulle ha sagt något som att detta skulle
            rädda välfärden är faktiskt en grov överdrift. Det stämmer inte.
            Jag står inte för det. Jag vill inte bli tillskriven åsikter som
            jag inte har. Det vägrar jag bestämt.
          </note>
          <note>
            Jag skulle vilja ställa en mycket konkret fråga: Hur många kronor
            får man till tandvård och äldreomsorg från svart arbete inom tjänstesektorn?
            Jag vet svaret på frågan.
          </note>
          <note>
            Sedan tycker jag fortfarande att det är väldigt intressant att
            vi får alltfler motiveringar för ROT-avdraget.
          </note>
          <note>
            Nu ska jag gå över till en annan fråga. Olof Palme, som vi kanske
            båda kände, sade i en bok att politik är att vilja. Nu har Socialdemokraterna
            velat ta bort arvs- och gåvoskatten i år. Det kostar 2 620 miljoner
            kronor, kan man läsa i finansutskottets betänkande. 873 miljoner
            kronor var alldeles för mycket pengar för reklamskatten. Det kan
            jag acceptera. Med förmögenhetsskatten är det emellertid precis
            som det var med arvs- och gåvoskatten förra året. Då var den höjden
            av rättvisa. Den var god fördelningspolitik, stod det förra året.
          </note>
          <note>
            Nu tar man bort arvs- och gåvoskatten. Politik är att vilja.
            Men vad var det som var så dålig fördelningspolitik förra året,
            som vi hävdade, som nu har blivit jättebra fördelningspolitik
            bara för att den har kommit från regeringen? Någon ordning måste
            det vara också på argumentationen i ideologiska frågor. Vad var
            det som var så förkastligt förra året när vi tyckte att arvs-
            och gåvoskatterna var skadliga skatter och som ni nu tycker är
            så jättebra? Att ta bort dem är att vilja, inser jag också. Men
            jag skulle vilja ha ett ideologiskt svar på: Vad är skillnaden
            mellan 2003 och 2004 på den här punkten?
          </note>
          <note type="speaker">
            Anf. 66 SUSANNE EBERSTEIN (s) replik:
          </note>
          <note>
            Herr talman! Jag talade om debatten i allmänhet och målade verkligen
            inte på ledamoten några åsikter som han uppenbarligen inte har.
            Jag talade om debatten i allmänhet i samhället om det här med
            hushållsnära tjänster.
          </note>
          <note>
            Vi pratar inte om svarta pengar till tjänstesektorn, utan det
            som det skulle vara är ju att man gav en subvention till det här
            som kostar ett antal kronor, och jag tycker inte att det utrymmet
            finns. I det bästa av alla samhällen skulle man ju hoppas att
            vi inte behövde betala några skatter utan att vi bara hade inkomster.
            Men dit har vi ju inte kommit. Förr eller senare kanske vi skapar
            det utrymmet att människor kan få det städat hemma på skattebetalarnas
            bekostnad, men med tanke på den kostnad som det skulle medföra
            i dag tycker jag att pengarna ska användas på annat sätt.
          </note>
          <note>
            All politik styrs av ideologi, men självklart måste också ideologin
            ha praktiskt innehåll. Man har nu framfört från näringslivsorganisationerna
            att arvs- och gåvoskatten har försvårat generationsskiften inom
            företagen. Många 40-talister går i pension. Många vill flytta
            över sina företag till sina barn. Därför tycker man att det här
            är en bra ordning, rätt eller fel. Jag hoppas att det nu har en
            stor betydelse så att vi får ett väldigt dynamiskt småföretagarliv
            med hjälp av detta.
          </note>
          <note type="speaker">
            Anf. 67 PER LANDGREN (kd) replik:
          </note>
          <note>
            Fru talman! Med tanke på Susanne Ebersteins bakgrund som lagstiftare,
            vilket vi alla är i församlingen, och också som utbildad jurist
            och framför allt med tanke på att hon är ny ordförande i skatteutskottet,
            tror jag att det skulle vara av stort värde för kammaren och för
            oss som är här att få reda på hennes inställning till de skatterättsliga
            principer som ändå finns av hävd. De har säkert också funnits
            med i utbildning, yrkespraxis etcetera.
          </note>
          <note>
            Jag vill också fråga om Susanne Eberstein godtar min beskrivning
            av två perspektiv, det statliga perspektivet och medborgarperspektivet.
            Jag menar alltså att det när man talar om skatters legitimitet
            och skattemoral inte bara handlar om statens krav på medborgaren
            att betala in, sköta sig och göra sin plikt utan också om krav
            på staten att det ska vara etiskt legitima skatter, att konstruktionerna
            ska vara etiskt förankrade.
          </note>
          <note>
            Så det är två frågeställningar. Å ena sidan är det de här två
            perspektiven, å andra sidan frågan hur Susanne Eberstein ställer
            sig till de skatterättsliga principerna. Det kan vara alltifrån
            skatteförmågeprincipen, legalitetsprincipen och så vidare, de
            som finns.
          </note>
          <note type="speaker">
            Anf. 68 SUSANNE EBERSTEIN (s) replik:
          </note>
          <note>
            Fru talman! Ja, vi lever ju i ett representativt demokratiskt
            system. I ett sådant samhälle har den lagstiftande församlingen
            alltid legitimitet när den stiftar lagar. Jag nöjer mig med att
            svara på det sättet, för det tycker jag är väldigt självklart.
          </note>
          <note>
            Sedan är det ju väldigt viktigt när det gäller skattemoral att
            vi är noggranna med att ha transparenta system. Vi ska se till
            att inte vissa kan fuska ifrån sig sina skyldigheter och att andra
            får betala.
          </note>
          <note>
            Jag brukar själv säga när folk skryter över att de har till exempel
            svart städhjälp: Jaha, du tycker att jag ska betala det då? När
            de fuskar på annat sätt och inte betalar sina skatter säger jag:
            Jaha, du tycker att det är vi andra då som ska betala ditt skattefusk?
            Det tycker jag är ett bra sätt att just sprida det här med att
            en god skattemoral gör att vi får in pengar. Vi kan ge ut pengar.
            Vi kan omfördela mellan fattig och rik. Vi kan omfördela mellan
            gammal och ung. Jag tycker att det är ett väldigt bra system,
            och jag tycker att det är väldigt viktigt att vi alla gemensamt
            försöker sprida det synsättet, alltså att skatt inte har något
            egenvärde utan att skattepengarna kan användas till goda insatser
            av olika slag för att vi ska leva i det här välfärdssamhället.
          </note>
          <note type="speaker">
            Anf. 69 PER LANDGREN (kd) replik:
          </note>
          <note>
            Fru talman! I början kanske det föreföll lite oklart, i alla
            fall för min del, när Susanne Eberstein talade om att alla lagar
            i sig är legitima. Det är klart att lagar är legitima ur juridisk
            synvinkel. De stiftas av den representativa församlingen. Men
            kan också lagar vara etiskt bristfälliga i den meningen att de
            slår mot medborgarna på ett sådant sätt att deras liv kanske försvåras?
            Jag var ju själv i mitt huvudanförande inne på fallet med Sally
            Kistner. Där kunde skattelagar göra så att dödsbon efter människor
            som har varit förmögna till och med har gått i konkurs.
          </note>
          <note>
            När arvs- och gåvoskatten, som var mitt exempel, har slagit på
            ett sådant sätt att det till och med har blivit en pomperipossaeffekt
            kan man ju säga, som jag uppfattade att Susanne Eberstein gjorde,
            att lagarna är legitima. Javisst, men är de moraliskt legitima?
            Är det moraliskt riktigt? När lagarna har omsatts i praktiken
            har de inte följt skatterättsliga principer. Skatteförmågeprincipen
            innebär ju till exempel att skattesubjekt ska ha förmåga att betala
            skatterna.
          </note>
          <note>
            Vad jag var ute efter var först ett klart svar på om skatteprinciperna,
            de skatterättsliga principerna, är giltiga. Och om då skattelagstiftningen
            inte följer de skatterättsliga principerna, vad gör vi då? Jag
            ska inte säga svaret, men jag står ju för att skattelagstiftning
            i en mening faktiskt kan vara moraliskt illegitim när den slår
            mot människor, mot enskilda medborgare, så.
          </note>
          <note type="speaker">
            Anf. 70 SUSANNE EBERSTEIN (s) replik:
          </note>
          <note>
            Fru talman! Det här känns väldigt knöligt, men det är väl alldeles
            självklart att vi måste ändra lagarna över tiden. Samhället förändras
            ju. Annars skulle vi väl kunna sluta ha en riksdag. Vi stiftade
            lagarna här för 500 år sedan, och så har vi samma lagar. Det är
            självklart att lagar måste anpassa sig efter det samhälle vi lever
            i.
          </note>
          <note>
            Sedan kan jag trösta Per Landgren angående familjen Kistner,
            som numera lustigt nog hör till de rikaste familjerna i Sverige.
            Jag kommer också ihåg den där historien, och det var ju faktiskt
            på 70-talet. Så det tycker jag inte var något jättebra exempel
            att dra upp 2004.
          </note>
          <note type="speaker">
            Anf. 71 JÖRGEN JOHANSSON (c) replik:
          </note>
          <note>
            Fru talman! Även jag vill hälsa den nya ordföranden i skatteutskottet
            välkommen till sitt uppdrag.
          </note>
          <note>
            Jag vill ha en ny infallsvinkel på det här med hushållsnära tjänster.
            Jag vill ta ett exempel. Två ungdomar bor i Täby eller Vallentuna
            och jobbar på SöS i Stockholm. Att ta sig fram och tillbaka till
            jobbet tar drygt en timme. Jag ska jobba min arbetsdag. Jag kommer
            hem. Jag ska hämta barn på dagis. Innan jag far iväg ska jag också
            lämna dem på dagis.
          </note>
          <note>
            Har du någon förståelse för de här föräldrarna och deras vilja
            att ha mer tid med barnen och få möjlighet att uppfostra dem?
            Det är ju den typen av verksamhet som blir lidande i samhället.
            I dag får man jobba 180 % om man ska klara av det här. Den delen
            av målgruppen ser jag som den viktiga i det här sammanhanget för
            att motverka att vi får så många trasiga barn i samhället. Det
            är en klar uppgift och målsättning för oss i den här lokalen att
            försöka hjälpa till så att vi inte får trasiga barn.
          </note>
          <note type="speaker">
            Anf. 72 SUSANNE EBERSTEIN (s) replik:
          </note>
          <note>
            Fru talman! Jag måste säga att jag nästan tappar andan. När jag
            tidigare var ordförande i en socialnämnd hade jag aldrig en känsla
            av att det var just städhjälpen som saknades i de trasiga familjerna.
          </note>
          <note>
            Sedan tycker jag ju i övrigt att det väl är jätteskönt för alla
            barnfamiljer att ha städning. Jag unnar dem det som sjutton. Man
            kan städa tillsammans med barnen. Det är en jättegod idé. Låt
            dem bli delaktiga. Man kan också ta av sina gemensamma löner,
            två stycken. Vi kan säga att de inte lever på 87 kvadratmeter
            utan lite större. Då kan de ta 1 500 kronor var fjortonde dag
            till detta och få vit städhjälp. Jag tycker inte att det skulle
            vara så himla märkvärdigt med två löner och barn. Men det finns
            som sagt också anledning att tänka sig att man kan städa med barnen.
            Så svårt är det inte.
          </note>
          <note type="speaker">
            Anf. 73 JÖRGEN JOHANSSON (c) replik:
          </note>
          <note>
            Fru talman! Jag ska gå vidare till en annan fråga. Susanne sade
            i sitt inlägg: Mer stöd för glesbygden. Har du förståelse för
            dem som bor i glesbygden och att de inte uppfattar att det är
            något större stöd när de får höjd fordonsskatt, höjd bensinskatt
            och så vidare? Dessutom får de här i kammaren höra att anledningen
            till att man har tagit detta beslut är att lönerna har ökat betydligt
            mer än oljepriset. Vad är det för motiv som man lägger till grund
            för att i stort sett gå ut och dra undan mattan för dem som bor
            i glesbygden?
          </note>
          <note>
            Dessutom vill jag knyta an till mitt anförande där jag med bestämdhet
            hävdar att konkurrensneutraliteten för den svenska gröna näringen
            inte finns, samtidigt som vi på område efter område kräver att
            det ska vara konkurrensneutralitet. Varför ska en näring beskattas
            extra hårt och inte få ha den konkurrensneutralitet som man har
            inom övriga EU?
          </note>
          <note type="speaker">
            Anf. 74 SUSANNE EBERSTEIN (s) replik:
          </note>
          <note>
            Fru talman! Det kan ju låta som att jag bor och är född i Stockholms
            innerstad. Men så är det inte. Jag representerar faktiskt glesbygden
            i Norrland. Jag vill berätta för Jörgen Johansson att jag kommer
            från Västernorrland.
          </note>
          <note>
            Jag tycker inte att det har varit så svårt att förklara detta
            när jag har varit ute, nämligen att vi kompenserar människor för
            dessa höjda bensin- och dieselskatter. Vi förklarar att samhället
            måste ställas om. Och det är lite förvånande att det är just det
            gröna Centerpartiet som är så upprört över detta. Det är viktigt
            att vi tänker på att oljan kommer att ta slut. Vi måste ställa
            om vårt samhälle. Vi måste fundera över om vi ska åka till närmaste
            kiosk i bil eller inte. Det är faktiskt mycket onödigt bilåkande
            i dag också. Men framför allt är det fråga om en skatteväxling
            där vi flyttar kostnaderna från en del till en annan. Vi höjer
            bensinskatterna, men vi sänker samtidigt skatten för inkomsttagarna.
            Jag tycker att det är ett riktigt beslut. Jag vill ha ett grönt
            folkhem, och det tror jag att Jörgen Johansson också vill ha.
          </note>
          <note type="speaker">
            Anf. 75 MARIE ENGSTRÖM (v):
          </note>
          <note>
            Fru talman! Samarbetspartierna Vänsterpartiet, Miljöpartiet och
            Socialdemokraterna står bakom den här budgeten.
          </note>
          <note>
            Susanne Eberstein har i sitt anförande gått igenom de olika delarna
            i våra skatteförslag. Därför tänkte jag lämna det därhän och i
            stället göra ett antal kommentarer.
          </note>
          <note>
            För Vänsterpartiets del har det varit viktigt att stå bakom de
            olika delarna som ska gynna arbete och välfärd. Vi kommer naturligtvis
            gemensamt att fortsätta arbeta med dessa frågor. Det handlar om
            fler människor i arbete, och vi vill gynna en generell välfärd.
          </note>
          <note>
            När jag tittar på de borgerliga motionerna tycker jag att man
            kan utläsa att de borgerliga partierna vill ha ett systemskifte.
            De vill i olika grad sänka inkomstskatterna. Men samtidigt vill
            de kanske inte alla borgerliga partier men många av dem göra olika
            sänkningar av bidragsnivåerna. Man vill också göra kraftiga nedskärningar
            till exempel inom arbetsmarknadspolitiken, vilket direkt skulle
            slå mot sysselsättningen.
          </note>
          <note>
            Folkpartiet verkar vilja finansiera med så kallade dynamiska
            effekter. Folkpartiets representant var väldigt förgrymmad på
            Vänsterpartiets representant i finansutskottet som just nu inte
            är i kammaren. Men icke desto mindre verkar det inte vara bara
            Vänsterpartiet och Socialdemokraterna som lyfter fram den här
            frågan. Vad jag kan läsa av tidningsuppgifter är det uppenbarligen
            så att ni även inom alliansen träter om eventuella hål i Folkpartiets
            budget. Det finns även moderata företrädare i finansutskottet
            som har påtalat detta och som har känt sig bekymrade över sakernas
            tillstånd och att det är på detta sätt. Det verkar mer eller mindre
            likna någon typ av såpa som vi väl får följa med intresse.
          </note>
          <note>
            När det gäller Kristdemokraterna vet jag inte om de både vill
            ha kakan och äta den. Men uppenbarligen står Kristdemokraterna
            också bakom en skattesänkningspolitik. Och de menar att detta
            ska ge ökad välfärd och ökad sysselsättning. De är också för ganska
            stora engångsförsäljningar för att kunna finansiera sina förslag.
          </note>
          <note>
            Man kan då fråga sig vad alliansen vill. Man kan samtidigt fråga
            sig vad alliansen är överens om. Uppenbarligen är man inom alliansen
            överens om ett så kallat RUT-avdrag. Det har vi diskuterat ett
            antal gånger i den här kammaren. Det var inte så länge sedan vi
            hade den debatten och jag stod här i talarstolen och talade om
            de utvärderingar som faktiskt har gjorts i Europa i de länder
            som har olika typer av avdrag för hushållsnära tjänster eller
            har olika typer av skattesubventioner. Det visar sig att sysselsättningen
            i vissa fall hade ökat. I vissa fall hade svartjobben till och
            med ökat och inte minskat. I många fall visade det sig att det
            var familjer i de högre inkomstlägena som hade utnyttjat denna
            förmån.
          </note>
          <note>
            Nu vet jag att det pågår ett ganska utbrett försök i Finland
            som har fått stor uppmärksamhet. Jag säger precis som jag har
            sagt tidigare: Låt oss återkomma till den diskussionen när vi
            har fått en utvärdering av de försök som just nu pågår i Finland.
            Låt oss återkomma, ta debatten då och dra lärdomar av detta. Men
            hela tiden måste vi ändå komma ihåg att vi måste ha en diskussion
            som handlar om vad vi ska använda våra knappa resurser till. Det
            måste hela tiden vara utgångspunkten.
          </note>
          <note>
            I en gemensam reservation från alliansens partier skriver ni:
            Det totala skattetrycket måste sänkas ned mot det som råder i
            motsvarande länder. Det krävs sänkta skatter både för individer
            och för företag.
          </note>
          <note>
            Jag antar att man ska läsa detta som att man menar länder motsvarande
            Sverige.
          </note>
          <note>
            Men om man tittar på statistik från Eurostat, till exempel arbetslöshetssiffror
            från 2003, och gör jämförelser inom EU:s dåvarande 15 länder så
            ligger arbetslösheten på ett snitt på 8,1 % medan den 2003 låg
            på 5,6 % i Sverige. Tittar man på sysselsättningsgraden för samma
            år ligger Sverige på runt 73 % medan man inom de 15 EU-länderna
            ligger på ca 64 %. Jämför man sysselsättningsgraden mellan män
            och kvinnor är kvinnors sysselsättningsgrad i vad jag förstår
            att ni menar med jämförbara länder oerhört låg. Den ligger många
            gånger under 60 % och i vissa fall under 50 %. Då måste man ändå
            fråga: Vilken riktning vill ni i alliansen att Sverige ska ha
            med er skattepolitik? Är dessa siffror det optimala när ni talar
            om jämförbara länder?
          </note>
          <note>
            Fru talman! Jag yrkar bifall till förslaget i betänkandet.
          </note>
          <note type="speaker">
            Anf. 76 GUNNAR ANDRÉN (fp) replik:
          </note>
          <note>
            Fru talman! Vänsterpartiet är en ideologisk gåta även inom skattepolitiken.
            Å ena sidan uttalar man sig väldigt bra och som man också skulle
            kunna göra som folkpartist. Man säger: Vi för en generell välfärdspolitik.
            Men om man ska kunna föra en generell välfärdspolitik måste man
            ha resurser till detta också.
          </note>
          <note>
            Min fråga är nu liksom tidigare: Hur många kronor till vård,
            omsorg och tandvård ger den svarta arbetskraften inom den svarta
            hushållssektorn? Jag fick inget svar på den frågan. Men jag undrar
            om jag kan få ett svar på den frågan.
          </note>
          <note>
            Man vill ändå bli beskriven på ett korrekt sätt. Folkpartiet
            är för strategiska skattesänkningar. Det är helt olika på olika
            håll. Det är inte på det sättet att fastighetsskatten är den mest
            skadliga skatten för tillväxt absolut inte. Jag vill göra något
            åt den och få bort den av helt andra skäl, nämligen att den strider
            mot principen skatt efter bärkraft. Detta borde faktiskt Vänsterpartiet
            ställa upp på, om det ska vara generell välfärd. Nu verkar det
            vara så att vissa personer minsann ska straffas för detta, för
            de omfattas ju inte av det.
          </note>
          <note>
            Så kommer vi då in på detta med dynamiska effekter. Det är riktigt
            att vi är för dynamiska effekter. På den här punkten, där det
            förekommer så mycket felaktiga uppgifter, och där man inte kan
            nöja sig med att läsa tidningsuppgifter, så är det så här: Om
            man inte stänger Barsebäck eller till och med återstartar Barsebäck
            1 får det vad man kan kalla en dynamisk effekt med ungefär 8 miljarder
            kronor om året.
          </note>
          <note>
            Detta är inget räknefel detta är en åsiktsskillnad. Ni vill importera
            dansk kolkraftsel, och vi vill ha kvar åtminstone nuvarande Barsebäck
            2. Det är en åsiktsskillnad det är inget räknefel.
          </note>
          <note type="speaker">
            Anf. 77 MARIE ENGSTRÖM (v) replik:
          </note>
          <note>
            Fru talman! Det måste vara en väldigt känslig fråga för Gunnar
            Andrén när jag pratar om dynamiska effekter han blir så himla
            arg! Det var så förut när Gunnar Andrén stod i talarstolen också.
            Jag kände att här klämmer det uppenbarligen riktigt ordentligt!
          </note>
          <note>
            Jag tycker att dynamiska effekter är kanonbra. Dynamiska effekter
            ska vi ha! Vi ska göra en lång rad satsningar för att mindre företag
            ska växa och anställa människor det är en dynamisk effekt för
            att vi ska få in mer skattepengar till vård, skola, omsorg och
            vad du vill. Det är en jättebra dynamisk effekt! Men vi kan ju
            inte ha ett system där vi sitter och räknar hem detta i våra motioner
            eller andra antaganden. Det är ju det som den här debatten handlar
            om: hur man räknar i sina budgetmotioner.
          </note>
          <note>
            En gång, när det nya skattesystemet sjösattes, räknade man ju
            in så kallade dynamiska effekter, och vad fick det för effekt
            när man gjorde det? Det blev ju inte bra. Det blev ju stora gap
            i statens budget.
          </note>
          <note type="speaker">
            Anf. 78 GUNNAR ANDRÉN (fp) replik:
          </note>
          <note>
            Fru talman! Nu är vi tillbaka till detta. Vad som är dynamiska
            effekter i den delen är ju en annan sak. Jag står bakom att det
            var korrekt. Där fick vi en väldig arbetslöshetskris samtidigt.
            Om man nyanserar detta och om man har läst något, till exempel
            Jens Henrikssons med flera utvärdering av detta, ser man att det
            var mycket mera komplicerat än så. Det var en väldig tur att vi
            genomförde skattereformen, och jag står helt bakom den. Problemet
            är att ni har varit med och förfuskat den det är en annan sak.
          </note>
          <note>
            Låt mig ta upp frågan om AMS. Det är en viktig fråga hur man
            ser på arbetsmarknadspolitiken. Är det bara mera pengar till AMS
            som behövs? Jag tror ärligt och uppriktigt sagt inte det. Jag
            tror att det skulle behövas jag ska inte kalla det dynamiska effekter
            mycket mera aktivitet inom hela sektorn så att fler människor
            fick andra möjligheter att söka arbete via AMS och så vidare.
            Man måste få göra reformer. Om man kallar det AMS eller något
            annat spelar ingen roll, men syftet är detsamma. Man kan inte
            tro att man alltid löser problemen genom att ge pengar, en halv
            eller en hel miljard mera, till AMS. Uppriktigt sagt: Antalet
            jobb som AMS förmedlar per anslagen krona är jag inte säker på
            skulle imponera så otroligt mycket på mig eller andra vid en utvärdering
            kanske inte ens på Marie Engström. Det finns en del att göra på
            arbetsmarknadspolitikens område. Det tycker jag att vi nog skulle
            kunna vara ense om.
          </note>
          <note type="speaker">
            Anf. 79 MARIE ENGSTRÖM (v) replik:
          </note>
          <note>
            Fru talman! Det finns säkert mycket att göra på många områden.
            Det finns säkert mycket organisatoriska förbättringar som kan
            göras inom AMS likaväl som inom andra myndigheter. Den åsikten
            kan jag dela med Gunnar Andrén. Men AMS uppgift är bland annat
            att vara ett bra smörjmedel i arbetsmarknadspolitiken. Till och
            med era kompisar i alliansen, Moderaterna, har ju numera ställt
            upp på att det kanske är en god tes. Där kanske vi har hittat
            ytterligare ett ämne i den pågående såpan er emellan.
          </note>
          <note>
            Jag måste säga att det första jag kommer att tänka på när Gunnar
            Andrén tar upp det här är att när AMS för några år sedan var tvungna
            att av olika skäl göra vissa besparingar i Värmlands län, som
            jag kommer ifrån, var den förste att vara ute och gapa och skrika
            och genast skriva en interpellation och debattera frågan här i
            riksdagen Gunnar Andréns partikollega Runar Patriksson från Värmland.
            Så jag tror att egentligen, när det kommer till kritan, tycker
            ni också att detta är ganska väl använda pengar i vissa lägen
            i landet under vissa speciella omständigheter.
          </note>
          <note type="speaker">
            Anf. 80 PER LANDGREN (kd) replik:
          </note>
          <note>
            Fru talman! Jag ska begränsa mig till en fråga här, och det gäller
            valet av datum för avskaffandet av arvs- och gåvoskatten.
          </note>
          <note>
            Vi satt ju båda med, i alla fall en tid, i Egendomsskattekommittén,
            och vi känner ju igen detta. Vi har ju haft ungefär samma scenario
            förut. Arvsskatten är unik eftersom den så att säga har att göra
            med döden. Människor dör, och sedan blir det arvsskatt.
          </note>
          <note>
            I Egendomsskattekommittén fattade vi beslutet att föreslå regeringen
            att avskaffa arvsskatten mellan makar och sambor tidigt i utredningens
            arbete. Nu var inte det så att säga kommitténs ursprungliga förslag,
            utan till min glädje gick kommittén på mitt förslag i det fallet.
            Hur som helst vet jag att i höstas, när vi fick ärendet till riksdagens
            bord, var inte Vänsterpartiet och Marie Engström speciellt förtjusta
            i valet av datum då heller. Man får liksom den makabra konsekvensen
            att från det att det har sagts i kammaren av finansministern kanske
            det går en tid på två tre månader då människor vet om detta. De
            kan befinna sig i livets slutskede och riskerar att dö, i det
            här fallet före årsskiftet, och då inte få del av den här positiva
            reformen.
          </note>
          <note>
            Min fråga är: Vad säger Marie Engström och Vänsterpartiet om
            valet av datum nu när arvs- och gåvoskatten tas bort helt och
            hållet?
          </note>
          <note type="speaker">
            Anf. 81 MARIE ENGSTRÖM (v) replik:
          </note>
          <note>
            Fru talman! Jag och Per Landgren hade ju den här debatten förra
            året när vi tog bort arvsskatten mellan makar, och i den debatten
            beklagade jag att vi hade satt det datum vi hade satt vid det
            tillfället. I logikens namn har jag samma svar till Per Landgren
            i den här frågan.
          </note>
          <note type="speaker">
            Anf. 82 PER LANDGREN (kd) replik:
          </note>
          <note>
            Fru talman! Om jag förstår Marie Engström rätt beklagar hon även
            i år valet av datum. Nu har vi en repris på datumsättning som
            får cyniska och faktiskt makabra konsekvenser. Jag vill inte göra
            det här mer smärtsamt än nödvändigt, men min fråga är då: Varför
            kunde ni inte lära er något av den tråkiga erfarenhet som vi hade
            i höstas?
          </note>
          <note type="speaker">
            Anf. 83 MARIE ENGSTRÖM (v) replik:
          </note>
          <note>
            Fru talman! Jag vill inte ta ordet makaber i min mun, men logiken
            bjuder ju att jag har samma uppfattning i sakfrågan i år som jag
            hade förra året.
          </note>
          <note>
            Överläggningen var härmed avslutad.
          </note>
          <note>
            7 § Offentlig upphandling
          </note>
          <note>
            Föredrogs
          </note>
          <note type="speaker">
            Anf. 84 CARIN LUNDBERG (s):
          </note>
          <note>
            Fru talman! I det här betänkandet behandlar vi 131 motionsyrkanden
            som rör offentlig upphandling, motioner som har väckts under allmänna
            motionstiden 2002 och 2003, och vi har 35 motionsyrkanden som
            har väckts under allmänna motionstiden 2004.
          </note>
          <note>
            De här motionerna rör bland annat frågor om affärsmässighet,
            direktupphandling, marknadsskadeavgift, miljömässiga hänsyn vid
            upphandling, antidiskrimineringsklausuler och icke-kommersiella
            hänsyn vid upphandling.
          </note>
          <note>
            Utskottet avstyrker samtliga motionsyrkanden med hänvisning till
            att frågorna redan är under behandling i EU och i regeringen.
            Betänkandet innehåller nio reservationer.
          </note>
          <note type="speaker">
            Anf. 85 TOMAS HÖGSTRÖM (m):
          </note>
          <note>
            Fru talman! Det här är ett stort ärende, och det är av stor betydelse
            för medborgarna och för den verksamhet som bedrivs inom ramen
            för offentlig sektor; det gäller i huvudsak det kommunala Sverige.
            Att det i betänkandet dessutom behandlas 131 motionsyrkanden visar
            på den betydelse som ledamöterna lägger i de frågor som regleras
            inom ramen för lagen om offentlig upphandling. Ärendet är också
            stort eftersom lagen om offentlig upphandling reglerar upphandlingsvolymer
            på 400 miljarder kronor och möjliga besparingar uppgående till
            20 miljarder det är i alla fall den bedömning som gjorts.
          </note>
          <note>
            Tyvärr brister kommunerna när det gäller att efterleva lagen.
            Det beror på okunskap, oskicklighet, slarv och ibland tyvärr på
            medvetna övertramp. Tillämpningen är en del i problematiken när
            det gäller lagen om offentlig upphandling. Det finns också en
            hel del att önska när det gäller att ta fram anbudsunderlag, att
            tolka inkomna avtal och att skriva avtalstexterna. Rätt hanterad
            är lagen om offentlig upphandling en tillgång, men den behöver
            skärpas och förtydligas på flera områden.
          </note>
          <note>
            Vi föreslår en serie åtgärder som ska göra lagen om offentlig
            upphandling till det verktyg det kan vara för att utveckla samhället.
            Vi föreslår till exempel att all verksamhet där förutsättningar
            finns ska upphandlas i konkurrens och att affärsmässigheten ska
            ges ett ökat utrymme i lagen. Vi anser också att sociala och miljömässiga
            krav på företags verksamhet bör regleras i en särskild lagstiftning.
            Ett annat förslag som vi redovisar är att det införs marknadsskadeavgift
            som den felande kommunen ska betala när den bryter mot lagen om
            offentlig upphandling. Vi har även lagt fram förslag om lagstadgad
            utmaningsrätt, talerätt för branschorganisationer, ökade skadeståndsmöjligheter
            och ändringar när det gäller preskriptionstider.
          </note>
          <note>
            Med våra förslag ökar möjligheterna att effektivisera den offentliga
            verksamheten. Ett ytterligare led i detta arbete är att vi uppmanar
            all offentlig verksamhet, och framför allt det kommunala Sverige,
            att använda entreprenader, upphandlingar, pengasystem och andra
            alternativa driftsformer allt i syfte att bli effektivare, allt
            i syfte att kunna erbjuda medborgarna fler alternativ och större
            möjligheter att jämföra varor och framför allt tjänster, men också
            i syfte att företagen ska kunna vara med på en marknad som i dag
            i mångt och mycket ligger i träda.
          </note>
          <note>
            Man hör ofta talas om kommuner som säger sig satsa på företagande.
            De säger att de önskar att nya företag ska etablera sig i kommunen.
            Samtidigt äger kommunen möjligheterna att skapa ett bättre företagsklimat.
            Det kan ske bland annat genom att i större utsträckning lägga
            ut saker och ting på entreprenad, genom att i större utsträckning
            upphandla och genom att ge företag möjligheter att verka i konkurrens
            inom områden som i dag traditionellt drivs av kommunerna.
          </note>
          <note>
            Här finns mycket att göra. Det erkänns i olika debatter av socialdemokratiska
            företrädare, av fackliga organisationer och av olika branschorganisationer.
            Det erkänns också av regeringsalternativet i Sverige i dag, som
            består av de samverkande borgerliga partierna; rätt tillvaratagen
            kan lagen om offentlig upphandling vara det verktyg som vi behöver.
          </note>
          <note>
            Att det i detta betänkande behandlas motioner från de tre senaste
            årens allmänna motionsperiod är en följd av att riksdagen väntat
            på en proposition från regeringen om lagen om offentlig upphandling.
            Vi väntar fortfarande. Tyvärr bereds många viktiga ärenden ännu
            i departementet. Min uppmaning till de socialdemokratiska representanterna
            i den här debatten är därför att de utnyttjar sina kontakter med
            departementet och ser till att regeringen å det snaraste levererar
            det som det offentliga Sverige behöver.
          </note>
          <note>
            Fru talman! Jag yrkar härmed bifall till reservation 1. Vi står
            självklart bakom även övriga reservationer, men för tids vinnande
            följer vi den tradition som är utarbetad i riksdagen.
          </note>
          <note type="speaker">
            Anf. 86 KARIN PILSÄTER (fp):
          </note>
          <note>
            Fru talman och kära kolleger i riksdagen! Jag vill börja med
            att yrka bifall till reservation 2.
          </note>
          <note>
            Frågan om offentlig upphandling kan verka väldigt osexig. Det
            är sällan en fråga som drar de riktigt stora publikskarorna. Den
            brukar sällan tas upp på torgmötena och den har heller ingen framträdande
            plats på valaffischerna. Ändå är det en mycket viktig fråga eftersom
            det handlar om att medborgarna ska få valuta för sina skattepengar
            och att den offentliga verksamheten ska fungera på ett så bra
            sätt som möjligt. Därför borde detta egentligen vara en mycket
            större politisk fråga.
          </note>
          <note>
            Nu har vi från flera motionstider i rad samlat ihop en stor mängd
            olika förslag, och jag tycker att det är lite symtomatiskt att
            just dessa frågor går framåt så oerhört trögt.
          </note>
          <note>
            Jag tänkte i det här inlägget endast fokusera på en sida av saken,
            nämligen de små företagens villkor. Det vore oerhört bra om vi
            kunde slå två flugor i en smäll genom att med hjälp av reformer
            förbättra villkoren för de små företagen och samtidigt se till
            att den offentliga verksamheten kan få en förnyelse så att vi
            får bättre valuta för våra skattepengar.
          </note>
          <note>
            Därför är de olika förslag som vi för fram väldigt viktiga. Ett
            av förslagen handlar till exempel om att organisationer skulle
            kunna få talerätt när det finns invändningar mot hur upphandlingsbeslut
            gått till. Om företaget finns i Stockholm och går i clinch med
            kommunen kanske det har en framtid i alla fall eftersom här finns
            många andra tänkbara kunder, men vi vet att många företagare i
            mindre kommuner drar sig för att ta strid med kommunen eftersom
            det kan vara fråga om företagets överlevnad. Även om man inte
            blir korrekt behandlad vågar man alltså inte protestera. Därför
            tycker vi att det är viktigt att i stället införa talerätt för
            organisationer.
          </note>
          <note>
            En annan viktig fråga som jag skulle vilja slå ett slag för är
            att se till att de olika upphandlingarna inte är alltför omfattande.
            De kanske genomförs av flera kommuner tillsammans, vilket innebär
            att bara några få storföretag kan vara med och lägga anbud. Då
            får man inte den förnyelse av verksamheter som man skulle önska,
            och man får heller inte så många företag som kan vara med och
            lägga anbud. Det ger inte bra villkor för småföretagen.
          </note>
          <note>
            I stället tycker vi att man ska dela upp anbuden i mindre enheter,
            vilket gör det möjligt att vara med och enbart bjuda på en mindre
            del av det hela. Om sedan ett stort företag bjuder på alltsammans
            ska det givetvis ha möjligt att ta det, men man ska inte avgränsa
            sig utan även låta småföretag vara med.
          </note>
          <note>
            Ett aktuellt exempel på detta är landstinget i Norrbotten, som
            numera skickar all tvätt från hela Norrbotten till ett stort tvätteri
            i Finland. Om det är det mest effektiva och prisvärda ska man
            självklart inte säga att det är dåligt att tvätteriet ligger i
            ett annat land. Men man måste ställa sig frågan om det verkligen
            är rationellt att skeppa varenda handduk och vartenda lakan från
            hela Norrbotten till ett och samma ställe med tanke på att avstånden
            trots allt är rätt stora där.
          </note>
          <note>
            Det här är ett exempel på att snålheten kan bedra visheten när
            man lägger upp de här frågorna.
          </note>
          <note>
            Fru talman! Jag kan instämma i mycket av det som Tomas Högström
            sade, och jag förmodar att jag kommer att kunna instämma i det
            som mina borgerliga kolleger säger efter mig. Därför nöjer jag
            mig med, som sagt var, att yrka bifall till reservation nr 2.
          </note>
          <note type="speaker">
            Anf. 87 LARS LINDÉN (kd):
          </note>
          <note>
            Fru talman! Jag börjar med att yrka bifall till reservation 8.
          </note>
          <note>
            Offentlig upphandling av varor, till skillnad mot en del upphandling
            av tjänster, har ideologiskt sett gått bra att hantera för Socialdemokraterna.
            Vi har ännu inte sett några plakat i förstamajtågen med texten:
            Stoppa vinsterna för kommunens leverantörer. Men den nye skolministern
            Baylan verkar kreativ på detta område, så vi kanske snart får
            uppleva detta också.
          </note>
          <note>
            På tjänstesidan, inom till exempel vården och skolan, skapar
            upphandlingen eller frisläppandet av privata alternativ stora
            våndor för Socialdemokraterna tråkigt nog, får man säga, för detta
            kostar samhället miljardbelopp varje vecka.
          </note>
          <note>
            När en friskola lyckas få kostnaderna att bli lägre än intäkterna
            och redovisar en vinst blir det fart på s-ideologerna. Senast
            i går, i DN, kunde vi se den nye skolministern Ibrahim Baylan
            fara i taket då fyra friskolegymnasier med sammanlagt 900 elever
            visar sig gå med vinst. Detta ska nu stoppas, säger han. Inga
            pengar som är tänkta att gå till elevernas undervisning ska hamna
            i friskolans fickor, enligt Baylan.
          </note>
          <note>
            Men jämför med de kommunala skolorna! När de någon gång går med
            plus, i förhållande till sin budget, går pengarna knappast automatiskt
            till extra satsningar på skolan, utan snarare dras pengarna ofta
            tillbaka för att hjälpa kommunen att få bättre balans i kommunens
            totala budget.
          </note>
          <note>
            Blir det någon skillnad för eleverna i dessa två fall? Ja, det
            blir ofta skillnader. En privatskola är normalt intresserad av
            att satsa en stor del av vinsten på att ständigt nyinvestera i
            skolan och låta personalen få mer fortbildning och så vidare.
            Detta hindras ofta den kommunala skolchefen att göra, om andra
            förvaltningar i kommunen har större behov av pengarna. Den privata
            skolans elever får oftast mer av skattepengarna till sin undervisning
            än den kommunala skolans elever. Baylan borde nog först undersöka
            verkligheten innan han pratar han har ju varit kommunpolitiker.
          </note>
          <note>
            När ska vi få uppleva att en socialdemokrat reagerar sunt och
            konstruktivt när han får vetskap om en vinst i en friskola eller
            liknande verksamhet? När får vi uppleva en sund reaktion, som
            i stället utmynnar i en fundering på hur denna friskola lyckas
            locka så många elever och lyckas så bra ekonomiskt? Borde man
            inte fundera på om de privatas sätt att arbeta är efterföljansvärt
            i många fall?
          </note>
          <note>
            De privata skolorna har inga större inkomster än de kommunala
            skolorna, men skillnaden är att friskolan lägger upp verksamheten
            så att man lyckas hålla kostnaderna i schack utan att det går
            ut över kvaliteten på undervisningen. Om de tummar på kvaliteten
            kommer de snabbt att straffas genom att eleverna flyr skolan eller
            att lärarna slutar eller att Skolverket sätter stopp. Att de som
            satsat kapital och tagit ekonomiska risker för att starta friskolan
            skulle kunna få en normal utdelning på sin penningplacering är
            väl inte mer än rimligt.
          </note>
          <note>
            När ska alla socialdemokrater förstå att deras uppgift som politiker,
            tillsammans med andra kontrollmyndigheter, är att se till att
            de privata verksamheterna håller beslutad kvalitet, inget annat?
            Om skolan klarar detta borde allt vara bra. Att de sedan också
            lyckas gå med vinst är ytterligare en kvalitetsstämpel i sig,
            som visar att man har kontroll på verksamhetens kostnader och
            inkomster.
          </note>
          <note>
            Motsatsen till vinstgivande verksamhet är förlustbringande verksamhet.
            De flesta socialdemokrater känner sig tydligen mer hemma och vana
            med den senare formen av verksamhet. Är det kanske därför man
            blir så frustrerad och känner sig hotad när samma verksamheter
            i privat regi kan gå med vinst utan att de tummar på kvaliteten?
          </note>
          <note>
            Om vi i stället ser på upphandlingen av vård framträder samma
            kontraproduktiva reaktioner från s. När det privata sjukhuset
            eller vårdcentralen lyckas hålla kostnaderna i schack, skapa balans
            i ekonomin och få rimliga vinstmarginaler, till skillnad från
            de flesta landstingsdrivna vårdinrättningar, rycker man ut med
            plakat och slagord och säger: Stoppa vinstintressena i vården.
          </note>
          <note>
            Vi kan jämföra två sorters sjukhus, privatsjukhuset som finansierar
            sin drift med skattepengar och landstingssjukhuset som har nästan
            samma finansiering.
          </note>
          <note>
            Det privata har lämnat anbud på en lägre ersättning än det landstingsdrivna
            annars hade man inte fått entreprenaden.
          </note>
          <note>
            Landstingets personal är mer sjukskriven än det privatas personal.
          </note>
          <note>
            Personalen på privata sjukhus trivs överlag bättre och har högre
            lön, enligt Kommunalfacket.
          </note>
          <note>
            Man producerar mer vård på de flesta privata jämfört med offentligt
            drivna.
          </note>
          <note>
            Patienterna är mer nöjda, generellt sett, på privata anläggningar.
          </note>
          <note>
            Kvaliteten är ofta bättre på det mesta inom den privata sektorn,
            och man lyckas dessutom trots mindre ersättning per patient få
            ett överskott, en vinst.
          </note>
          <note>
            Socialdemokraterna vill tydligen gå till val på att slå vakt
            om de förlustbringande verksamheterna och stoppa de verksamheter
            som på alla vis fungerar bättre. Det är inte underligt att till
            och med facket börjar få nog av denna dogmatismens väg ett vägval
            där man går mer och mer vilse.
          </note>
          <note>
            Fler och fler förstår nu hur fel regeringen hamnat när man tvingas
            låna ungefär 7 miljoner i timmen, dygnet runt, alla dagar, detta
            år 2004, för att täcka alla förlustbringande verksamheter i konungariket
            Sverige.
          </note>
          <note>
            Regeringspartiet har blivit så förblindat av makten att man inte
            längre ser och begriper att man snarare ska upphandla än mer verksamhet
            som kan omvandlas från förlustbringande till vinstgivande verksamhet
            den regeringen ska snarast ersättas.
          </note>
          <note>
            Fru talman! Vårdföretaget Capio, som framgångsrikt driver S:t
            Görans sjukhus, ska nu snart stoppas av Socialdemokraterna från
            att driva detta sjukhus vidare. Samtidigt har socialdemokraterna
            i England nyligen gett Capio uppdraget att bygga och sedan driva
            ett flertal sjukhus i England.
          </note>
          <note>
            Tyvärr verkar regeringspartiet ha drabbats av en ideologisk härdsmälta
            på detta område som kostar oss skattebetalare miljarder varje
            vecka. Både Svenska Dagbladet och Dagens Nyheter tar i dag på
            sina ledarsidor upp kritik för s sätt att hantera kostnadsexplosionen
            inom vården.
          </note>
          <note>
            Väljarna får chansen, om två år, att göra en upphandling av en
            ny regering. Det kommer att löna sig att byta. Var så säker!
          </note>
          <note type="speaker">
            Anf. 88 JÖRGEN JOHANSSON (c):
          </note>
          <note>
            Fru talman! Lagen om offentlig upphandling har blivit något av
            en blåslampa i våra kommuner och landsting. Jag vill med detta
            säga att lagen behövs.
          </note>
          <note>
            Lagen har ett syfte, och lagen bör utvecklas till ett verkningsfullt
            instrument för att vi ska få ut det mesta möjliga av varje satsad
            skattekrona. Det innebär att lagen också ska uppfylla kravet om
            sunt förnuft. Så är det inte alltid.
          </note>
          <note>
            Som jag ser det är det självklart att alla som berörs av offentlig
            upphandling ska ha en upphandlingspolicy. Så är det inte alltid.
          </note>
          <note>
            De förtroendevalda som berörs av lagstiftningen måste också ha
            insikt i lagens tillämpning för att tillämpningen ska bli fullgod.
            Så är det inte alltid.
          </note>
          <note>
            Från Centerpartiet anser vi alltså att det finns brister som
            måste åtgärdas.
          </note>
          <note>
            En upphandling ska präglas av affärsmässighet. Det gäller alla
            inblandade parter. I begreppet affärsmässighet ska givetvis den
            grundläggande synen finnas att kommunen inte ska utföra arbetsuppgifter
            som marknaden klarar bättre.
          </note>
          <note>
            Samtidigt väljer alltfler kommuner i dag andra associationsformer
            än förvaltning i kommunens skötsel. Det innebär att det som för
            några år sedan bedrevs i förvaltningsform i dag bedrivs i bolagsform.
            Det sker ofta i samarbete med andra kommuner, då kommunernas ekonomiska
            situation tvingat fram samarbete kommuner emellan ett samarbete
            som jag anser att vi bör stimulera.
          </note>
          <note>
            Det bör också vara så att de tjänster ett sådant bolag ger sina
            ägare inte ska behöva upphandlas enligt lagen om offentlig upphandling.
            Det blir lite väl byråkratiskt om man ska använda lagstiftningen
            mot sig själv och därmed betala onödiga förfrågningsunderlag utan
            att uppnå det syfte som lagstiftningen tveklöst har.
          </note>
          <note>
            En parlamentarisk kommitté såg över det här för några år sedan
            och ansåg att någon ändring inte behövs. Man ansåg att i begreppet
            affärsmässighet skulle man kunna ta viss samhällspolitisk hänsyn.
          </note>
          <note>
            För en fråga som är så viktig som den här och som regleras via
            lag bör det finnas en tydlig tillämpning så att alla parter kan
            förutse vad som egentligen gäller. Luddighet ger inte den stabilitet
            som ett upphandlingssystem måste ha.
          </note>
          <note>
            Förtydligandet kan bland annat ske genom förenklingar. En förenkling
            är att undanta hel- och samägda bolag från tillämpningen för offentlig
            upphandling. En annan är att EG:s upphandlingsdirektiv enbart
            gäller för upphandlingar över tröskelvärdet. Sedan är det upp
            till varje nation att besluta om regelverket för mindre omfattande
            upphandlingar. Mot den bakgrunden anser vi från Centerpartiet
            att det bör införas ett förenklat regelverk för upphandlingar
            under tröskelvärdet om 200 000 euro.
          </note>
          <note>
            För att ta samhällspolitiska hänsyn utan att för den skull gynna
            någon speciell leverantör bör möjligheten finnas att utforma regelverket
            så att lokala leverantörer kan delta i anbudsgivningen samt så
            att lokala krav kan tillgodoses. Detta ska givetvis ske under
            uppsikt. Exempel på åtgärder är uppdelning av förfrågningsunderlag
            för att stärka konkurrensen genom att ge fler aktörer möjlighet
            att delta i anbudsgivningen. Man kan också införa krav på produktionsmetoder
            för exempelvis djur- och miljöomsorg. Det går även att införa
            utmaningsrätt för anställda i offentlig sektor i syfte att ta
            över driften av den egna verksamheten. Det är alltså en aktiv
            form för att skapa fler små och medelstora företag och därmed
            ytterligare stimulera den framtida konkurrensen.
          </note>
          <note>
            Fru talman! Offentlig upphandling ska ske effektivt. Den ska
            utformas så att den stimulerar marknaden till tillväxt och den
            ska bidra till effektivitet så att varje satsad skattekrona ger
            största möjliga utfall till största möjliga kvalitet. För att
            vi ska nå det målet fordras att vi såväl gasar som bromsar. Från
            Centerpartiet har vi visat på några av vägarna för att nå det
            målet. Mot den bakgrunden yrkar jag bifall till reservation nr
            5.
          </note>
          <note type="speaker">
            Anf. 89 KJELL NORDSTRÖM (s):
          </note>
          <note>
            Fru talman! I finansutskottets betänkande nr 9 behandlas totalt
            166 motioner som väckts under den allmänna motionstiden 2002,
            2003 samt 2004.
          </note>
          <note>
            Jag vill inledningsvis peka på betydelsen av att vi har en väl
            fungerande offentlig upphandling. Det är bra för både skattebetalarna
            och näringslivet. Det totala värdet av de inköp som kommuner,
            landsting och stat genomför årligen torde uppgå till närmare 400
            miljarder. Kan då det offentliga pressa priserna med några ynka
            procent förstår alla att det får rejält utslag i den offentliga
            ekonomin.
          </note>
          <note>
            En rätt utförd offentlig upphandling ger också näringslivet stora
            möjligheter att öka sina volymer och därmed också ytterligare
            pressa priserna. Man kan säga att en väl fungerande offentlig
            upphandling kommer att vara ett bra vinnavinna-koncept för alla
            parter.
          </note>
          <note>
            Vi måste dock konstatera att regelsystemet håller på att både
            utvecklas och förändras. Detta är en process som inte är så enkel
            och som kräver omfattande utredningsarbete. Både jag och mina
            meddebattörer skulle naturligtvis ha önskat att vi i dag hade
            kunnat behandla en proposition där flera av motionerna och reservationerna
            skulle ha kunnat få en annan behandling. Men så är nu inte fallet.
          </note>
          <note>
            Regeringen beslutade i april 2004 att tillkalla en särskild utredare
            med uppdrag att lämna förslag på hur de två nya EG-direktiven
            ska implementeras i lagstiftningen. Eftersom dessa direktiv ska
            vara genomförda senast 21 månader efter det att de har annonserats
            i Europeiska unionens officiella tidning kan vi räkna med att
            regeringen kommer att lämna en proposition inom denna tid till
            riksdagen. Det är mot denna bakgrund som vi yrkar avslag på både
            motioner och reservationer.
          </note>
          <note>
            Upphandlingskommittén lämnade förslag om bland annat direktupphandling,
            marknadsavgift, kundvalssystem och avknoppning. Nu pågår dessutom
            ett arbete inom EU med att göra sanktionerna mer effektiva. Kommissionen
            beräknar att ha ett förslag framme 2005. Mot denna bakgrund har
            regeringen beslutat att avvakta med att lägga fram förslag om
            marknadsavgift. Utskottet delar bedömningen och anser att vi ska
            avvakta så att vi kan få en gemensam europeisk lagstiftning på
            detta område.
          </note>
          <note>
            Slutligen behandlar utskottet också ett antal motioner om lokal
            upphandling, om att införa obligatorisk upphandling, om prövningstillstånd
            med mera. Utskottet har tidigare behandlat liknande motionsyrkanden
            och anser som tidigare att detta nu bör avslås.
          </note>
          <note>
            Jag kan avslutningsvis meddela kammaren att ett enigt finansutskott
            planerar att genomföra en omfattande hearing om offentlig upphandling
            i början av nästa år.
          </note>
          <note>
            Fru talman! Med dessa ord yrkar jag bifall till utskottets förslag
            och avslag på samtliga motioner och reservationer.
          </note>
          <note type="speaker">
            Anf. 90 TOMAS HÖGSTRÖM (m) replik:
          </note>
          <note>
            Fru talman! Kjell Nordström gav uttryck för sitt gillande när
            det gäller möjligheterna att hamna i en vinnavinna-situation om
            man rätt använder sig av lagen om offentlig upphandling. Jag håller
            med honom; visst ska vi ta vara på de möjligheterna.
          </note>
          <note>
            Men då är det väl beklagligt, Kjell Nordström, att regeringen
            aviserar en proposition om förbud att sälja till exempel sjukhus
            till vinstdrivande företag? Man diskuterar också att införa vinstförbud
            till exempel när det gäller offentligt finansierade friskolor.
          </note>
          <note type="speaker">
            Anf. 91 KJELL NORDSTRÖM (s) replik:
          </note>
          <note>
            Fru talman! Som jag uppfattar det för vi en debatt om regler
            för offentlig upphandling, och inte om hur sjukvården eller skolan
            ska organiseras. Det är väl en annan debatt som får föras i den
            här kammaren.
          </note>
          <note type="speaker">
            Anf. 92 TOMAS HÖGSTRÖM (m) replik:
          </note>
          <note>
            Fru talman! Jag vill påstå att de har med varandra att göra i
            allra högsta grad. Alternativa driftsformer har ju till exempel
            ett utrymme inom lagen för offentlig upphandling. Möjligheterna
            för offentlig verksamhet att effektivisera handlar också om att
            kunna lägga ut verksamheter på andra entreprenörer. Det tycker
            jag också kan inrymma till exempel möjligheterna för vinstdrivande
            företag att driva sjukhus.
          </note>
          <note type="speaker">
            Anf. 93 KJELL NORDSTRÖM (s) replik:
          </note>
          <note>
            Fru talman! Jag har noterat att Moderaterna har den uppfattningen.
          </note>
          <note>
            Vi har en offentlig upphandling som i dag omfattar 400 miljarder.
            Det är inga små pengar. Om vi kan inrikta oss på att först få
            den ordentligt på plats tror jag att vi kommer att kunna tjäna
            mycket pengar i det offentliga systemet.
          </note>
          <note type="speaker">
            Anf. 94 BÖRJE VESTLUND (s):
          </note>
          <note>
            Fru talman! Själva idén med offentlig upphandling är att man
            på ett så rättvist och affärsmässigt bra sätt som möjligt ska
            kunna upphandla offentlig verksamhet, pressa priset och öka mångfalden.
            Det sker också i stor utsträckning där man tillämpar offentlig
            upphandling. Det gäller reglerna för äldreomsorgen, städning och
            gatsopning och många andra områden.
          </note>
          <note>
            Det har påpekats i betänkandet att det finns gråzoner mellan
            myndighetsutövning och upphandling i konkurrens, men det är ändå
            sådant som vi dagligen och stundligen får försöka hantera i kommunerna.
            Naturligtvis får också våra domstolar avgöra det. I huvudsak är
            det ändå min bedömning att det hela fungerar ganska bra.
          </note>
          <note>
            Men det finns situationer där det inte fungerar så fantastiskt
            bra och där lagstiftningen har blivit motsatsen till att få fram
            mångfald. Jag vill ge ett exempel som har gett mig anledning att
            skriva en motion, som behandlas i betänkandet.
          </note>
          <note>
            Det handlar om när man upphandlade en del av rehabiliteringen
            i Stockholms läns landsting. Det var en del av den neurologiska
            rehabiliteringen. Det fanns ett antal anbudsgivare här, och några
            ville ha en lite större del och andra ville ha ungefär den del
            de hade i dag. Noteras bör att den här typen av vård nästan alltid
            har varit utlagd på en anbudsgivare. Det har i princip aldrig
            drivits av landstinget självt.
          </note>
          <note>
            I det här fallet var det naturligtvis några som hade ett högre
            pris och andra som hade ett lite lägre pris. De som hade det lite
            lägre priset ville också ha mycket större mängd. Det gjorde att
            de som hade haft den här neurologiverksamheten i många år helt
            enkelt blev utslagna. Vad innebär då detta på lång sikt? Jo, det
            innebär att nästa gång man upphandlar har man i praktiken bara
            en enda part att upphandla ifrån, i varje fall när det gäller
            de privata parterna. Möjligen kan landstinget självt ta tillbaka
            en del av den här verksamheten, men de privata parterna har helt
            enkelt ingen kompetens. De har tappat den som de hade tidigare.
            De har möjligen gått över till den som fick allt detta. Det blir
            ett privat monopol.
          </note>
          <note>
            Det vill jag peka på i min motion. Jag vill problematisera detta.
            Det är inte en bra situation. Hade landstinget haft möjligt att
            fördela ut en del av detta till fler av parterna i stället för
            att vara bunden av de regler som finns i lagen om offentlig upphandling,
            hade detta aldrig skett. Det fanns en ganska stor enighet om det
            i Stockholms läns landsting. Inte för att man är överens om så
            väldigt mycket där, men just i den frågan var man ganska överens.
            Jag tycker att det väldigt tråkigt att en lag som ska skydda just
            mångfald och möjligheter att pressa priset i stället har exakt
            motsatt effekt. Det är inte bra.
          </note>
          <note>
            Det är viktigt att man följer utvecklingen på det här området
            och inte bara säger att det är bra och att man ska fortsätta som
            man alltid har gjort. Man måste verkligen se till att återkomma
            med förslag som gör att man kan komma undan detta. Allra helst
            borde man undanta sjukvården, skolan och omsorgen ifrån offentlig
            upphandling. Men det innebär inte att man ska undanta möjligheten
            att upphandla. Den debatten tycker jag ska föras på annat håll,
            till exempel i kommuner och landsting.
          </note>
          <note>
            Sedan kan jag inte låta bli att kommentera en sak som jag hörde
            i debatten när jag satt här och lyssnade. Nu fick jag komma upp
            i talarstolen själv och säga någonting om detta. Vad har skolan
            och vinsten i skolan med den här diskussionen att göra, Lars Lindén?
            Vi kan ha olika uppfattningar i det avseendet, men vad har detta
            med lagen om offentlig upphandling att göra? Jag trodde att det
            hörde till en annan lagstiftning och inte till lagen om offentlig
            upphandling. Det har väl ingenting med varandra att göra. Det
            är helt hållet undantaget i det här sammanhanget. Det ska inte
            omfattas av det här betänkandet. Man kan anföra vad man vill mot
            Socialdemokraterna, men om syftet är att bara skälla på Socialdemokraterna
            bör man åtminstone vara saklig i diskussion. Det här har inte
            ett dugg med debatten om lagen om offentlig upphandling att göra.
          </note>
          <note type="speaker">
            Anf. 95 LARS LINDÉN (kd) replik:
          </note>
          <note>
            Fru talman! Det är riktigt som Börje Vestlund säger. Det hör
            egentligen inte till detta med offentlig upphandling, men jag
            tog det som ett exempel på hur Socialdemokraterna gör det svårt
            för sig när det gäller vinstbegreppet. Det är ett fult ord för
            Socialdemokraterna, medan det för mig som företagare och för de
            flesta andra företagare är ett bevis på att man har lyckats. Det
            var ett exempel på när det låser sig.
          </note>
          <note>
            Sedan kom jag över på vårdsidan, och där är det ju upphandling.
            Vi vet ju att problemet i dag är att nu ska sjukhus som går med
            vinst stoppas. De som lyckas få kostnaderna att bli lägre än inkomsterna
            och därmed får en vinst borde snarare premieras.
          </note>
          <note type="speaker">
            Anf. 96 BÖRJE VESTLUND (s) replik:
          </note>
          <note>
            Fru talman! När det gäller stopplagen handlar det om att sälja
            sjukhus. Det handlar inte om att upphandla sjukvård. Där har vi
            varit oerhört tydliga. Visst är det helt okej att upphandla sjukvård.
            Skillnaden är att vi här i kammaren inte kan säga vad man ska
            upphandla och vad man inte ska upphandla. Det som är bra att upphandla
            på en ort, i ett landsting eller i en kommun kanske inte passar
            sig att upphandla i en annan kommun. Av det ena eller andra skälet
            finns det kanske inte några att upphandla av. Sedan kan man alltid
            fundera på vad det beror på. Men det är inte så enkelt att man
            kan säga att bara för att det finns hemska socialdemokrater som
            ogillar vinst i det här sammanhanget kan man inte ha en bra politik
            när det gäller upphandling. Det är att komma undan för lätt, tycker
            jag.
          </note>
          <note type="speaker">
            Anf. 97 LARS LINDÉN (kd) replik:
          </note>
          <note>
            Fru talman! Jag har sett flera uttalanden om, och det har till
            och med sagts i dag, att ingen ska få tjäna pengar på att folk
            är sjuka. Det låter bestickande på ett sätt. Men det beror på
            vad man lägger in i ordet vinst. Vinst betyder att man lyckas
            administrera en sjukvård så att kostnaderna är lägre än intäkterna.
            Det måste väl ändå vara berömvärt. Men Socialdemokraterna ska
            direkt ut och straffa om man råkar få svarta siffror i bokslutet.
            Det ska tydligen vara röda siffror för att det ska vara bra. Det
            är ett mycket märkligt sätt att se på en verksamhet.
          </note>
          <note>
            De flesta vårdcentraler och sjukhus som är utlagda på entreprenad
            går ju bättre. Det tjänar vi skattebetalare på. Man lyckas producera
            mer och får ändå överskott. Jag tycker att det är något eftersträvansvärt.
            Vinst verkar vara ett signalord. Det är något fult för socialdemokrater.
            Det borde vara berömvärt, och mest inom vården. Vi vill ju att
            den ska utvecklas och gå bra. Vi vill inte att det ska behöva
            skjutas till pengar. Vi ser hur mycket mer pengar som går till
            sjukvården, men ändå produceras det inte så mycket mer.
          </note>
          <note type="speaker">
            Anf. 98 BÖRJE VESTLUND (s) replik:
          </note>
          <note>
            Fru talman! Innan jag kom till riksdagen och kammaren var jag
            kommunpolitiker i Stockholm. Låt mig ta ett exempel. Äldreomsorgen
            i Stockholm gick med vinst när den togs över av stora företag.
            När det var små entreprenörer, det vill säga de gamla ålderdomshemsföreståndarinnorna
            som ville driva sin egen verksamhet, fick de det inte att gå ihop.
            Det var först när de stora företagen tog över som man fick det
            att gå ihop. Till slut fanns det bara två tre företag att upphandla
            av. De andra hade köpts upp eller gått i konkurs. Det är sanningen.
            Det finns alltid två sidor av samma mynt.
          </note>
          <note>
            Sedan är det väl inte fel att prata om vinst. Men problemet är
            hur mycket man ska betala för det. Är det en bra situation när
            man tar ut pengar ur vården för att göra vinst av det? Jag är
            inte säker på det. Det är möjligt att det är en ideologisk fråga
            och att det skiljer oss åt. Men låt oss ta den diskussionen.
          </note>
          <note>
            Sedan kan vi diskutera, Lars Lindén, om svenska folket ska upphandla
            en ny regering eller inte. Jag trodde att man valde fram en ny
            regering. Jag tror att vi i det avseendet har svenska folket på
            vår sida. Det har visat sig i val efter val när vi har fört den
            ideologiska debatten med svenska folket. Där brukar vi ha en ganska
            ordentlig majoritet bakom oss.
          </note>
          <note type="speaker">
            Anf. 99 GUNVOR G ERICSON (mp):
          </note>
          <note>
            Fru talman! Upphandlingsfrågor ses ofta som väldigt tekniska,
            men det är faktiskt ett viktigt samhällspolitiskt verktyg. Miljöpartiets
            syn på lagen om offentlig upphandling handlar om att det är ett
            verktyg för att nå samhällspolitiska mål som till exempel konkurrens.
            Konkurrens i sig är också ett samhällspolitiskt mål. Det gäller
            också objektivitet och att bidra till ett ekologiskt, socialt
            och ekonomiskt hållbart samhälle. Med ekonomiskt menas då dess
            ursprungliga betydelse, hushållning med resurser, både monetära
            och andra resurser.
          </note>
          <note>
            När du och jag går och handlar kan vi välja på hyllan vad vi
            vill köpa. Vi väljer utifrån kvalitet, inklusive hur varan producerats,
            och vilket priset är. När vi gör det tillsammans är det spelreglerna
            i LOU som styr. Det borde också vara rimligt att kunna ställa
            sådana krav som du och jag vill göra när vi står och ska välja
            på hyllan.
          </note>
          <note>
            Vilken kvalitet har varan? Hur har varan producerats? Det vägs
            mot priset. Det är viktigt att det finns tydliga spelregler. Men
            efterfrågan påverkar också marknaden. Därför är det viktigt att
            kunna ställa krav på sociala aspekter, som till exempel antidiskrimineringsklausuler.
          </note>
          <note>
            Men hur ska man kunna kontrollera det? säger vän av ordning.
            Det kan man göra genom att ta hjälp av de kvalitetsstämplar som
            finns på marknaden. Det gäller till exempel rättvisemärkning,
            Kravmärkning och andra kvalitetsstämplar. Man har sett det som
            handelshinder att kunna ställa krav på den typen av kvalitetsstämplar.
            Det anser vi är fel. Det är snarare en hjälp att kunna få ställa
            sådana typer av krav.
          </note>
          <note>
            Miljöpartiet är positivt till att någon form av sanktionsavgift
            införs som ett sätt att förbättra läget i upphandlingsfrågorna.
            Det behövs en marknadsskadeavgift. Där pågår, som vi tidigare
            hörde i debatten, ett arbete inom EU för att få till den typen
            sanktionsavgift. Vi får avvakta och se vad det kan leda till.
            Det är oerhört angeläget att få till det. Tyvärr sker alltför
            mycket som beror på att det är enklare att fullständigt strunta
            i något än att göra lite fel. Gör man lite fel kan det bli oerhört
            dyrt.
          </note>
          <note>
            En annan fråga som har varit uppe i debatten är småföretagens
            möjligheter. Miljöpartiet anser att det är väldigt viktigt att
            ta vara på upphandlingslagens möjligheter att ge småföretagen
            chans att vara med. Men då måste också de upphandlande enheterna
            vara villiga att underlätta att lägga anbud på en del. Det finns
            inget som hindrar det i dagens lagstiftning. Men kommuner, landsting
            och andra upphandlande enheter kan göra betydligt mycket mer.
          </note>
          <note>
            Affärsmässighetsbegreppet har också diskuterats. Det handlar
            också om att förvalta skattemedlen väl. Det är precis som vi har
            diskuterat förut. Det handlar både om kvalitetsaspekter och monetära
            aspekter. Det är en självklarhet att kunna få ställa krav på både
            kvalitet och hur varan eller tjänsten produceras och se till det
            pris den erbjuds.
          </note>
          <note>
            Det behövs förändringar i lagen om offentlig upphandling. Det
            behövs förbättringar av tillsynen. Det kanske inte är nämndmyndigheten
            med parterna själva som är bästa möjliga sätt att utöva tillsyn.
            Kanske behövs det ett skarpare instrument för att utöva tillsynen.
          </note>
          <note>
            Det behövs någon form av sanktionsavgift. Det behöver ses över
            hur man kan främja småföretagens möjligheter att lämna anbud.
            Men det behövs också kunskap hos upphandlande enheter om hur man
            kan använda spelreglerna i LOU för att främja samhällspolitiska
            mål som antidiskrimineringsklausuler och god miljö.
          </note>
          <note>
            Jag yrkar bifall till utskottets förslag.
          </note>
          <note>
            Överläggningen var härmed avslutad.
          </note>
          <note>
            8 § Tilläggsbudget 2 för budgetåret 2004
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            9 § Kontroll av postförsändelser
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            10 § Ändringar i reglerna om framskjuten beskattning vid andelsbyten,
            m.m.
          </note>
          <note>
            Föredrogs
          </note>
          <note type="speaker">
            Anf. 100 FREDRIK OLOVSSON (s):
          </note>
          <note>
            Fru talman! Nu ska det alltså handla om reglerna om framskjuten
            beskattning vid andelsbyten. Det är säkert inte den mest publika
            delen av skattelagstiftningen. Men det är ett område där reglerna
            har förändrats ett flertal gånger under de senaste åren. Det som
            tidigare var ett enhetligt system för uppskov vid andelsbyten
            har exempelvis blivit två parallella system, nämligen framskjuten
            beskattning och upphovsgrundande andelsbyten.
          </note>
          <note>
            Trots att området inte brukar vara ett vanligt samtalsämne vid
            middagsbordet är det en viktig del av skattesystemet. Regelverket
            gör det möjligt att när vissa grundläggande krav är uppfyllda
            skjuta på den beskattning som normalt sett ska ske när man säljer
            aktier eller andra andelar. Utan sådana regler skulle det bli
            betydligt svårare för näringslivet att genomföra strukturaffärer
            som gör det möjligt att förbättra effektivitet och konkurrenskraft.
            Det är i förlängningen också betydelsefullt för Sveriges möjligheter
            att utvecklas i en alltmer internationell ekonomi.
          </note>
          <note>
            I skatteutskottets betänkande föreslår nu ett enigt utskott några
            nya regler som rör det som kallas för sparat lättnadsutrymme och
            sparat utdelningsutrymme. Det innebär i båda fallen att det sparade
            utrymmet, som är förbundet till de andelar som man avyttrar, ska
            fördelas på de andelar som man tar emot. Det utrymme som är kopplat
            till utbytta andelar ska alltså fördelas på dem som man i stället
            har fått som betalning.
          </note>
          <note>
            De här förändringarna hänger ihop med de utvidgade reglerna om
            framskjuten beskattning som riksdagen antog för två år sedan.
            Vi vill därför att de nya bestämmelserna ska gälla retroaktivt
            så att det hela hänger ihop på ett bra sätt.
          </note>
          <note>
            Men diskussionerna om hur beskattningen av andelsbyten ska se
            ut är ännu inte avslutade. Det kanske de aldrig blir. Precis som
            på så många andra områden har vi inte minst på skatteområdet ett
            behov av att kontinuerligt se över och diskutera hur lagstiftningen
            ska se ut och utvecklas i takt med tiden. I samband med budgetförhandlingarna
            kom vi socialdemokrater överens med våra samarbetspartier Vänsterpartiet
            och Miljöpartiet om att fortsätta den diskussionen och då inte
            minst se vad förändringar i systemet kommer att innebära för statskassan.
            Vi får därför anledning att återkomma med resultatet av det arbetet
            under nästa år.
          </note>
          <note>
            Fru talman! Det här betänkandet innehåller vid sidan av reglerna
            om framskjuten beskattning vid andelsbyten också en helt annat
            fråga. För drygt ett år sedan mördades utrikesminister Anna Lindh.
            För att hedra Annas minne bildades fem dagar efter hennes bortgång
            Stiftelsen Anna Lindhs Minnesfond. Stiftelsen har ingen partipolitisk
            bindning. Styrelseledamöterna, som arbetar helt ideellt, har erfarenhet
            från skilda delar av samhället från politiken, näringslivet, den
            fackliga världen, kyrkan och kulturlivet.
          </note>
          <note>
            Anna Lindhs Minnesfond stöder kvinnor och ungdomar som i Annas
            anda har modet att bekämpa likgiltighet, fördomar, förtryck och
            orättvisor så att människor kan leva ett gott liv i en miljö där
            de mänskliga rättigheterna efterlevs. Årligen ska minnesfonden
            dela ut ett Anna Lindh-stipendium till en person, en organisation
            eller ett projekt som verkar i Sverige eller utomlands samt ett
            par utvecklingsstipendier som är avsedda att uppmuntra till ett
            fortsatt engagemang. Det första stipendiet delades ut i år och
            gick till den israeliska journalisten Amira Hass.
          </note>
          <note>
            Skatteutskottet vill att riksdagen antar regeringens förslag
            om att Stiftelsen Anna Lindhs Minnesfond ska tas upp i den så
            kallade katalogen i inkomstskattelagen. Det innebär att stiftelsen
            endast blir skattskyldig för inkomst på grund av innehav av fastigheter.
            Bakgrunden till detta förslag är förstås både den höggradigt allmännyttiga
            verksamheten som stiftelsen bedriver och de mycket speciella omständigheter
            som gör att stiftelsen över huvud taget har kommit till.
          </note>
          <note>
            Samtidigt ser vi i utskottet ett behov av att se över hur reglerna
            om inskränkt skattskyldighet för vissa stiftelser och andra juridiska
            personer som bedriver allmännyttig verksamhet ska se ut framöver.
            Vi vill därför att riksdagen riktar ett tillkännagivande till
            regeringen om just en sådan översyn.
          </note>
          <note>
            Fru talman! Avslutningsvis vill jag säga att regeringens proposition
            har legat länge i skatteutskottet, alltför länge kanske någon
            skulle vilja påstå. Det skulle nog vara lite svårt för mig att
            argumentera mot ett sådant påstående, men att ärendet har dragit
            ut på tiden lite grann kan åtminstone ha bidragit till att vi
            nu också är helt eniga i skatteutskottet och står bakom betänkandet
            allihop. Det är ju bra att vi ibland kan bli överens och att vi
            inte alltid söker med ljus och lykta efter det som skiljer oss
            åt. För detta vill jag tacka de övriga partiernas företrädare
            i utskottet, från höger till vänster, och jag vill yrka bifall
            till förslaget i utskottets betänkande.
          </note>
          <note type="speaker">
            Anf. 101 LENNART HEDQUIST (m):
          </note>
          <note>
            Fru talman! I slutet av sitt anförande nämnde Fredrik Olovsson
            den långa tid som det här ärendet har legat i skatteutskottet.
            Sanningen är den att regeringen kom med den här propositionen
            förra hösten, och i anslutning till propositionen väcktes alltså
            en fyrpartimotion med ett yrkande om att regeringen senast i anslutning
            till vårpropositionen 2004 skulle återkomma med förslag till en
            lagstiftning som skulle lösa de så kallade restpomperipossafrågorna.
            Precis som Fredrik nämnde har turerna sedan varit många i skatteutskottet
            i den meningen att det har varit ständiga bordläggningar av det
            här ärendet.
          </note>
          <note>
            Det går naturligtvis att säga att den lösning som utskottet nu
            har kommit med möjligen är bättre än vad som skulle ha kunnat
            blivit fallet om Socialdemokraterna själva hade kunnat hantera
            det här ärendet. Men Socialdemokraternas stödpartier Miljöpartiet
            och Vänsterpartiet har ju också haft synpunkter på frågan om hur
            de så kallade restpomperipossafrågorna skulle lösas, och det har
            då varit en anledning till att ärendet inte har kommit fram till
            beslut här i kammaren. Dessbättre har det framkommit att den här
            frågan har varit uppe till övervägande i samband med budgetöverläggningarna,
            och det har sagts att det nu finns en arbetsgrupp bestående av
            representanter för regeringsunderlaget, om jag kallar det så.
            Och det har utlovats att det ska väckas ett förslag senast våren
            2005.
          </note>
          <note>
            Det här kan tyckas vara en förhållandevis liten fråga, men jag
            upplever att den är av stor principiell betydelse. När Astrid
            Lindgren på sin tid tog upp pomperipossaeffekten, det vill säga
            att man till exempel, som i hennes fall, skulle få skatta bort
            mer än 100 % av en inkomst, upplevdes det som oerhört frånstötande
            och rättsvidrigt. Lagstiftningen ändrades också så småningom i
            det avseendet vad beträffar inkomster av tjänst för sidoinkomster.
          </note>
          <note>
            När det gäller de fall som vi nu diskuterar, de så kallade restpomperipossaärendena,
            är det ett begränsat antal fall där den effektiva beskattningen
            har kommit att röra sig inte runt 100 % utan runt flera hundra
            procent och i något fall ända upp till 1 000 % av en tänkt inkomst
            av en försäljning. Det är klart att när skattelagstiftningen helt
            utan avsikt, tror jag, har kommit att utformas på det sättet att
            sådana exempel har blivit möjliga känns det väldigt angeläget,
            oavsett hur många personer det gäller, att kunna rätta till de
            reglerna och att göra det med retroaktiv verkan. Då kan åtminstone
            de rena pomperipossafallen, det vill säga de där beskattningseffekten
            har blivit 100 % eller mer, rättas till.
          </note>
          <note>
            Från Finansdepartementets sida har man väl försökt göra den här
            frågan svårare än den egentligen är genom att säga: Ändrar man
            lagstiftningen måste man ta med samtliga ärenden där den här typen
            av affärer över huvud taget har gjorts. Det skulle leda till att
            var och en skulle kunna begära ny prövning. Och då har man räknat
            fram att det skulle kunna vara, åtminstone likviditetsmässigt
            för staten, summor som rör sig om åtskilliga hundratals miljoner
            kronor. Men jag menar att avsikten i stället bör vara att ringa
            in de rena pomperipossafallen och låta dem erhålla en ny prövning
            utifrån en förändrad lagstiftning. Då är beloppet med all sannolikhet
            en bit under hundra miljoner kronor.
          </note>
          <note>
            Jag tror att man kanske kan resonera sig fram i Finansdepartementet
            och finna en godtagbar lösning på detta. Gör man det är allt frid
            och fröjd, men gör man det inte tycker jag att man inom ramen
            för svensk lagstiftning begår en väldigt ofin handling mot dem
            som är berörda.
          </note>
          <note>
            Fru talman! Jag utgår alltså från att regeringspartiet kommer
            att leva upp till det som står i utskottsbetänkandet, att man
            våren 2005 kommer med en godtagbar lösning för de så kallade restpomperipossafallen.
          </note>
          <note>
            Fru talman! Låt mig sedan också nämna några ord om skattebefrielse
            för ett antal namngivna stiftelser. Den här propositionen innehåller
            förslag om att Stiftelsen Anna Lindhs Minnesfond ska tillföras
            den här uppräkningen. Och vi har från moderat håll inte haft några
            som helst invändningar mot detta. Däremot har vi noterat att det
            finns en stiftelse, Jarl Hjalmarson-stiftelsen, som bedriver allmännyttig
            internationell verksamhet för att stödja demokratiprocessen i
            ett antal länder. Den stiftelsen borde till exempel också ingå
            i den här listan, och det har vi föreslagit i en kommittémotion.
            Centerpartiet har föreslagit att man över huvud taget ska se vilka
            kriterier som ska vara uppfyllda för att man ska kunna få den
            här skattebefrielsen. Utskottet har nu tillmötesgått motionskravet,
            att regeringen ska utreda den här frågan och återkomma till riksdagen
            med ett förslag som möjliggör för stiftelser som uppfyller de
            kriterier man ställer upp att bli skattebefriade.
          </note>
          <note>
            Jag vill för egen del notera ett exempel på att det fordras en
            sådan genomgång. Det finns en rad kyrkliga stiftelser. Så länge
            staten och kyrkan hörde ihop var de stiftelserna offentligrättsliga,
            och de var då inte föremål för den här typen av beskattning. Men
            sedan relationen mellan stat och kyrka förändrades har Skatteverket
            intresserat sig för de här stiftelserna, och många av dem har
            råkat ut för skattekrav som har kommit som en stor överraskning
            för dem. Bara detta aktualiserar behovet av att man ser över reglerna
            och vad det är för typ av stiftelser som ska kunna inlemmas i
            den här listan. Jag tycker att det är bra att vi i skatteutskottet
            har blivit överens om att göra det tillkännagivandet till regeringen.
          </note>
          <note type="speaker">
            Anf. 102 PER LANDGREN (kd):
          </note>
          <note>
            Fru talman! Det är bra att utskottet har kommit så här långt
            i frågan om det som vi kallar för pomperipossa och, nu, restpomperipossa,
            att det är ett enat utskott. Vi förväntar oss också att regeringen
            återkommer till riksdagen under våren 2005.
          </note>
          <note>
            Vi förväntar oss att arbetsgruppen med företrädare från såväl
            Finansdepartementet som samarbetspartierna gör en kartläggning
            och föreslår lämpliga åtgärder så att det blir ett lagförslag
            och någon typ av retroaktiv verkan även för dessa.
          </note>
          <note>
            Det kan inte vara så att man ska gå på antalet för att riksdagen
            ska handla. Inget fall av det vi kallar pomperipossa eller restpomperipossa,
            det vill säga att man drabbats av en beskattning på över 100 %
            är acceptabelt. Det kan ibland finnas en tendens hos oss riksdagsledamöter
            att det är mängden av protester eller mängden av medborgare som
            hör av sig som gör det mer påkallat. Man kan då lätt få misstanken
            att det är andra hänsyn än själva sakfrågan som gör att man handlar.
          </note>
          <note>
            Det är enskilda fall som arbetsgruppen bör ringa in och lösa.
            Jag hoppas verkligen att såväl samarbetspartierna som Finansdepartementet
            och den socialdemokratiska majoriteten i riksdag och regering
            kommer till skott och att det blir en bra lösning så att vi lever
            upp till kravet på legitimitet i det här fallet.
          </note>
          <note type="speaker">
            Anf. 103 ROGER TIEFENSEE (c):
          </note>
          <note>
            Fru talman! Jag tänker koncentrera mig på den del som handlar
            om Anna Lindhs Minnesfond och de följdmotioner som har kommit
            i det sammanhanget.
          </note>
          <note>
            Ibland får man vara glad åt det lilla. Att få en motion tillgodosedd
            och att få se ett förslag som man har lagt fram bli ett tillkännagivande
            till regeringen är inte vardagsmat för en riksdagsledamot. Det
            är tvärtom faktiskt en högtidsstund.
          </note>
          <note>
            Det förslag som jag och Centerpartiet lade fram var att det behöver
            göras en översyn av kriterierna för skattebefrielse för allmännyttiga
            stiftelser och andra juridiska personer som bedriver allmännyttig
            verksamhet. Det blev aktuellt i och med Anna Lindhs bortgång och
            bildandet av Anna Lindhs Minnesfond. Jag tycker för övrigt att
            det är självklart att den ska in i katalogen.
          </note>
          <note>
            Det är nödvändigt att göra en översyn av de ändamålskriterier
            som gäller för stiftelser och juridiska personer som inte finns
            i katalogen. De ändamålskriterierna känns inte uppdaterade. De
            speglar en svunnen tid.
          </note>
          <note>
            Det är sex ändamålskriterier. De handlar om att främja vård och
            uppfostran av barn, att lämna bidrag för undervisning eller utbildning,
            att bedriva hjälpverksamhet bland behövande och att främja vetenskaplig
            forskning. De fyra är ju tidlösa.
          </note>
          <note>
            Det finns ytterligare två kriterier, nämligen att främja nordiskt
            samarbete och att stärka Sveriges försvar i samverkan med militär
            eller annan myndighet. De två senare känns lite gammaldags. I
            stället för nordiskt samarbete borde det ju vara internationellt
            samarbete. I stället för att främja svenskt försvar borde det
            vara fredssamarbete. Dessutom skulle jag gärna se kriterier som
            handlar om globala miljöproblem eller miljöfrågor i största allmänhet.
          </note>
          <note>
            Översynen, fru talman, brådskar. Det finns många stiftelser som
            just nu ligger i tvist med Skatteverket. Ett exempel är Right
            Livelihood-stiftelsen som delar ut Right Livelihood Award, många
            gånger kallat det alternativa Nobelpriset. Det kommer man att
            göra i december. De blir nu utsatta för en granskning där man
            tittar på om de enskilda pristagarna bedriver en verksamhet som
            skulle uppfattas som allmännyttig.
          </note>
          <note>
            Många gånger är det pristagare som sysslar med miljöfrågor i
            internationellt fredsarbete. Skatteverket säger då att det är
            politiskt arbete, och att det inte är allmännyttigt. Det faller
            inte under något av de sex ändamålskriterierna.
          </note>
          <note>
            Därför är det otroligt viktigt att vi får en snabb översyn.
          </note>
          <note>
            Jag vill tacka utskottet för den konstruktiva behandling som
            Centerpartiets förslag har fått och också uppmana oss att gemensamt
            följa upp detta och vara en blåslampa på regeringen så att översynen
            sker snabbt och att förslag till ändamålskriterier för allmännyttiga
            stiftelser läggs fram som speglar vad vi gemensamt tycker är allmännyttigt;
            jag tror att vi har en gemensam syn där.
          </note>
          <note>
            För mindre än ett år sedan, i januari, hade jag en diskussion
            med Bosse Ringholm om just den här frågan. Han sade då att det
            speglar en svunnen tid, men han var inte beredd att vidta några
            åtgärder då. Vi borde gemensamt se till att den nya finansministern,
            Pär Nuder, tar tag i de här förslagen precis som skatteutskottet
            efterfrågar och levererar bra förslag till nya ändamålskriterier,
            och det snabbt.
          </note>
          <note type="speaker">
            Anf. 104 PER ROSENGREN (v):
          </note>
          <note>
            Fru talman! Det handlar alltså om pomperipossa eller The Never
            Ending Story , som en annan saga eller berättelse heter.
          </note>
          <note>
            Till skillnad från vissa andra som har varit uppe här, anser
            jag att det är bedrövligt att frågan inte lösts för länge sedan.
          </note>
          <note>
            Skatteutskottet skrev faktiskt för två år sedan att regeringen
            skulle utvärdera om olika personer beskattats olika för samma
            typ av affärer beroende på hur upplägget ser ut. Det har vi inte
            heller sett i riksdagen ännu.
          </note>
          <note>
            För över ett år sedan utlovades att vi skulle få sätta oss med
            regeringen och diskutera den här frågan och diskutera siffrorna.
            Frågan har bara skjutits fram. När nu motionerna kom med anledning
            av proposition 33 har vi återigen blivit lovade detta. Vi kan
            nu glädja riksdagens ledamöter med att vi på fredag för första
            gången ska sätta oss och diskutera frågan, och förhoppningsvis
            komma fram till åtminstone en dellösning så att vi åtminstone
            har en gemensam referensram.
          </note>
          <note>
            Jag har vissa förhoppningar om att frågan ska kunna drivas framåt
            lite eftersom det nu har skett vissa förändringar personförändringar
            och andra på departementet. Det kanske gör att vissa låsningar
            försvinner.
          </note>
          <note>
            Det här handlar i stor utsträckning om rättssäkerhet. När människor
            gör en affär vet de inte vilka regler som gäller. Det har hävdats
            att det visste de ju.
          </note>
          <note>
            Det kan de inte ha vetat eftersom Regeringsrätten kom med ett
            utslag så sent som för två år sedan. Affärerna härrör sig från
            1999.
          </note>
          <note>
            Det är väl tämligen klart att när man ska beskattas, som Lennart
            Hedquist sade, med 1 000 %, alltså beskattas på rena förluster,
            är det något som inte stämmer. Det handlar dessutom om förbiseende
            av lagstiftaren. Vi här i riksdagen får ta på oss ett visst ansvar.
            Vi kunde inte förutse att det som hände skulle hända. Vi måste
            då vara så rakryggade att vi står upp och säger att den här typen
            av effekter inte är acceptabla i ett rättssamhälle.
          </note>
          <note>
            Frågan är nu: Vilken är viljan? Diskussionen har handlat om hur
            många det rör sig om. Jag kan hålla med om att det inte har någon
            betydelse. Om en enda människa drabbas av detta ska det rättas
            till. Problemet är att när man har räknat fram vissa saker har
            man gjort vissa presumtioner, vilket innebär att man säger att
            nu är det så många och handlar om så mycket pengar att man inte
            kan göra något på grund av det.
          </note>
          <note>
            Frågan blir då ännu mer absurd. Ju fler som drabbas desto viktigare
            är det att göra något åt det.
          </note>
          <note>
            Jag anser att ett lands finanser inte kan bygga på att man ska
            beskatta förluster. Då är vi inne på väldigt svag is.
          </note>
          <note>
            Jag har förhoppningar att denna never ending story ska lösas
            och att man förhoppningsvis ska kunna komma tillbaka till riksdagen
            med ett positivt besked till dem som har drabbats.
          </note>
          <note>
            Naturligtvis kan man också med ganska minimala lösningar lösa
            problematiken. Det behöver inte bara handla om mellan 900 miljoner
            och 1,8 miljarder, framför allt inte i det långa perspektivet.
            Även om man skulle ta den maximala lösningen handlar det i många
            fall om att man skjuter fram beskattningen ett antal år tills
            aktierna säljs.
          </note>
          <note>
            Jag skulle alltså vilja hävda att de summor som har nämnts är
            kraftigt överdrivna, sett i ett lite längre statsfinansiellt perspektiv.
          </note>
          <note>
            Om man skulle välja den maximala lösningen på det enskilda året,
            vilket alltså inte är nödvändigt, kan det förstås handla om 700800
            miljoner. Men de pengarna kommer ju in två tre år senare i stället.
          </note>
          <note>
            Förhoppningen är alltså att vi ska kunna komma tillbaka till
            riksdagen och få ett enigt beslut här i riksdagen när det gäller
            lösningen av denna never ending story .
          </note>
          <note type="speaker">
            Anf. 105 LENNART HEDQUIST (m) replik:
          </note>
          <note>
            Fru talman! Per Rosengren var med rätta irriterad över att det
            inte har hänt någonting under den långa tid som gått sedan propositionen
            kom och åren innan. Men det hade ju inte varit några som helst
            problem, Per Rosengren, att få i väg detta ärende om det hade
            funnits en majoritet i utskottet.
          </note>
          <note>
            Vi från de borgerliga partierna har varit medgörliga i den meningen
            att vi har velat avvakta att Vänsterpartiet och Miljöpartiet skulle
            leva upp till det löfte man tidigare gav om att man skulle medverka
            till en lösning. När det har kommit till kritan har det dock aldrig
            funnits möjligheter att få till stånd den majoriteten i utskottet.
            Vi noterade också att hela frågan till slut blev helt och hållet
            kopplad till de så kallade budgetförhandlingarna. Sedan fick vi
            beskedet att man hade gjort någon protokollsnotering om att en
            arbetsgrupp nu skulle ta fram det här ärendet.
          </note>
          <note>
            Vi hade naturligtvis från borgerligt håll kunnat driva fram ärendet
            tidigare och reserverat oss, men det hade dessvärre inte lett
            till någon som helst fördel för de berörda personerna.
          </note>
          <note>
            Jag tycker att det är en skam att man har låtit de här pomperipossareglerna
            gälla fortfarande, där beskattningen har blivit över 100 %. Jag
            menar att man i vart fall måste kunna fokusera på de ärendena.
            Sedan kan man fortfarande förargas över att en del har fått betala
            75 % eller 80 % i stället för 90 %, men det kanske man i den här
            retroaktiva omgången får ha överseende med. Vi måste i alla fall
            ringa in problemet så att de rena pomperipossaärendena löses.
          </note>
          <note>
            Jag tycker att Per Rosengren förefaller lite pessimistisk här.
            Jag blir då väldigt oroad över att utskottsskrivningen inte skulle
            kunna leda till att det kommer ett förslag från regeringen på
            den här punkten. Där har Per Rosengren och hans parti en stor
            roll att spela så att det verkligen kommer fram något.
          </note>
          <note type="speaker">
            Anf. 106 PER ROSENGREN (v) replik:
          </note>
          <note>
            Fru talman! Jag välkomnar nyordningen i den borgerliga politiken
            att man är pragmatisk och försöker lösa frågan i stället för att
            reservera sig. Jag välkomnar det. Om man använder den metoden
            kanske vi kan lösa fler frågor.
          </note>
          <note>
            Om man förlorar 90 % eller 100 % i samband med aktieaffärer anser
            jag att det är helt rätt. Då ger man sig in på en marknad och
            kan förlora allt man har. Men man ska inte beskattas för en förlust.
            Där tror jag att vi är eniga, Lennart Hedquist och jag.
          </note>
          <note>
            Lennart Hedquist säger att jag låter pessimistisk. Det kanske
            man är om man har varit med i den här svängen under alla dessa
            år. Då kanske man inte är helt övertygad om att frågan trots allt
            kommer att lösas på det sätt man önskar.
          </note>
          <note>
            Jag är dock som sagt betydligt mer positiv och optimistisk när
            jag ser att det skett vissa förändringar på departement och så
            vidare så att de blockeringar och låsningar som funnits förut
            kanske kan lösas upp. Man kan naturligtvis aldrig säga att det
            kommer att bli på ett visst sätt, men jag och Vänsterpartiet kommer
            att göra allt som står i vår makt för att se till att detta löses
            på ett för rättssamhället acceptabelt sätt.
          </note>
          <note type="speaker">
            Anf. 107 LENNART HEDQUIST (m) replik:
          </note>
          <note>
            Fru talman! Om Vänsterpartiet och Miljöpartiet lever upp till
            vad man har gett uttryck för tidigare finns det en tydlig majoritet
            i kammaren för att lösa de här problemen. Tveklöst är det på det
            sättet. Det har tyvärr inte gått att få loss frågan i skatteutskottet
            på grund av att såväl Miljöpartiet som Vänsterpartiet samtidigt
            har suttit fast i klistret i budgetförhandlingarna.
          </note>
          <note>
            Anledningen till att vi från borgerligt håll varit intresserade
            av att frågan inte löses enbart med en reservation från vår sida
            är att vi verkligen vill att de berörda personerna ska få rätt,
            och det får de inte med en borgerlig reservation. Därför vill
            vi se till att den majoritet som finns i kammaren rättar till
            lagstiftningen och åstadkommer en lösning som är bra. Där har
            nu Miljöpartiet och Vänsterpartiet en corner- position, skulle
            jag vilja påstå. Ni har möjligheter att tvinga fram de här ändringarna.
          </note>
          <note>
            Jag tror precis som Per Rosengren att personskiftet i Finansdepartementet
            det gäller ju inte enbart ministerposten utan även en del personer
            runtom honom möjligen kan leda till att man kan börja se på det
            här problemet med delvis nya ögon. Gör man det kommer man att
            upptäcka att problemet med att lösa de rena pomperipossafallen
            inte är särskilt stort ens statsfinansiellt.
          </note>
          <note>
            Jag håller principiellt med Per Rosengren i resonemanget om att
            även om det gällde väldigt många vore det lika förfärligt. Nu
            vet vi att det inte gäller särskilt många, men det är helt otillständigt
            att det förekommer fall med uppemot 1 000 % beskattning.
          </note>
          <note type="speaker">
            Anf. 108 PER ROSENGREN (v) replik:
          </note>
          <note>
            Fru talman! Vi är eniga om det mesta. Vid ett tillfälle var vi
            dock inte eniga, och det var när den nya budgetlagen infördes.
            Den ställde inte vi oss bakom. Hade vi inte antagit den hade vi
            kunnat lösa den här frågan genom att den majoritet som finns i
            riksdagen kan besluta. Nu tas budgeten i ett enda slag, och därför
            är det svårt att lösa sådana här särfrågor hur behjärtansvärda
            de än är.
          </note>
          <note>
            Man kan alltså säga att den nya budgetlagen är ett problem när
            det gäller att se till att den majoritet i riksdagen som finns
            i de enskilda frågorna kommer till uttryck. Sedan har naturligtvis
            budgetlagen andra fördelar, det har vi kanske sett, när det gäller
            att sanera landets finanser och så vidare.
          </note>
          <note>
            Men som sagt: När det gäller sakfrågan återkommer vi till den
            här diskussionen framåt våren. Då hoppas jag att vi kan vara eniga
            när förslaget läggs på riksdagens bord.
          </note>
          <note>
            Överläggningen var härmed avslutad.
          </note>
          <note>
            11 § Skatteavtal mellan Sverige och Chile m.m.
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            12 § Vissa frågor rörande 2003 års reform av förmånsrättslagstiftningen
          </note>
          <note>
            Föredrogs
          </note>
          <note type="speaker">
            Anf. 109 JOHAN LÖFSTRAND (s):
          </note>
          <note>
            Fru talman! Lagutskottets betänkande nr 11 kommer nu att debatteras.
            I betänkandet behandlas de motionsyrkanden som har väckts under
            den allmänna motionstiden 2004 rörande 2003 års reform av förmånsrättslagstiftningen.
            I betänkandet finns fyra reservationer.
          </note>
          <note>
            I juni 2003 fattade riksdagen beslut om proposition 2002/03:49
            Nya förmånsrättsliga regler . Reformen syftade i huvudsak till
            att underlätta för företagen att genomföra företagsrekonstruktion
            i stället för att gå i konkurs. Vidare skulle den bidra till att
            kreditgivning och kreditprövning ytterligare skulle inriktas på
            projektets utsikter till lönsamhet.
          </note>
          <note>
            Förslaget skulle också ge oprioriterade borgenärer oftast underleverantörer
            och småföretagare en bättre utdelning. Man vill också stärka löneskyddet
            för anställda vid konkurser.
          </note>
          <note>
            I de motioner som väckts under den allmänna motionstiden 2004
            yrkas bland annat på ett tillkännagivande om en skyndsammare utvärdering
            av 2003 års reform. Vidare yrkas det på ändringar och tillägg
            i de övriga förmånsbestämmelserna till förmånsrättslagstiftningen.
            Därutöver behandlas en motion gällande en aviserad utredning om
            ett samlat insolvensförfarande.
          </note>
          <note>
            I betänkandet föreslår utskottet att riksdagen avslår samtliga
            motionsyrkanden.
          </note>
          <note type="speaker">
            Anf. 110 BERTIL KJELLBERG (m):
          </note>
          <note>
            Fru talman! Genom arbete och företagande bygger vi en nation
            av välstånd. Det är ett enkelt konstaterande. Därför är det så
            viktigt att vi när vi fattar beslut i denna kammare gör det med
            utgångspunkt i företagarnas förutsättningar så att de får de bästa
            spelregler de någonsin kan få.
          </note>
          <note>
            När vi våren 2003 beslutade om ändringarna i förmånsrättslagen
            präglades de besluten inte av den ambition som jag beskrivit.
            I stället var utgångspunkten hur stora förändringar företagen
            tål. Det tycker jag är en felaktig utgångspunkt.
          </note>
          <note>
            Särskilt små och medelstora företag utanför storstadsregionerna
            drabbas av de försämringar som lagändringen innebar. Hur stora
            de här försämringarna blir får väl framtiden utvisa. Jag tycker
            dock att man kan slå fast att utformningen av förmånsrättslagen
            från företagandets sida inte har fått optimal utformning.
          </note>
          <note>
            Den förändring av insolvensrätten som vi väntat på verkar också
            ta avsevärd tid. Jag fick i dag ett svar från justitieministern
            där han sade att han under våren 2005 ska tillsätta den utredning
            som ska bli aktuell. Således lär det hela ta ett par år till.
            Vi ser alltså framför oss att det tar många år innan vi får utlovade
            förändringar av insolvensrätten.
          </note>
          <note>
            Frågan om förändringarna i själva förmånsrätten har av skäl bortom
            vår kontroll överlåtits till finansutskottet för avgörande. Hur
            vi ser på förmånsrättens utformning framgår av den kommittémotion
            som vi lade fram under den allmänna motionstiden och av vårt yttrande
            till finansutskottet.
          </note>
          <note>
            Jag tänker nu gå över till att diskutera utvärderingen av reformen.
          </note>
          <note>
            Regeringen har givit ITPS, Institutet för tillväxtpolitiska studier,
            i uppdrag att göra en utvärdering. Det är bra.
          </note>
          <note>
            Regeringens beslut innebär att ITPS ska komma med en slutredovisning
            senast i december 2007. Även om jag har förståelse för att det
            kan ta tid att göra en sådan här utvärdering kan jag inte se annat
            än att det borde vara möjligt att komma med en delrapport redan
            till sommaren 2005. De förändringar av förmånsrätten som nu sker
            och som slutligt kommer att träda i kraft vid årsskiftet 2005/06
            har ju redan skett. Därför bör man kunna se hur bankerna har förändrat
            sin utlåningsstrategi just med anledning av de här förändringarna.
          </note>
          <note>
            Jag kan inte befria mig från misstanken att regeringen genom
            att lägga slutredovisningen så sent som i december 2007 på ett
            elegant sätt avfört frågan från valrörelsen 2006.
          </note>
          <note>
            Fru talman! Vi moderater står bakom de två reservationer i det
            här betänkandet som rör de förändringar av övergångsreglerna som
            riksdagen beslutade om år 2003. Dessa övergångsregler fick inte
            en kristallklar utformning. Vi ställer oss därför bakom Jan Ertsborns
            motionsyrkanden.
          </note>
          <note>
            För att inte belasta kammarens ledamöter med upprepningar av
            juridisk-tekniska argument har Jan Ertsborn och jag kommit överens
            om att han ska göra de mer ingående analyserna av föreslagna regelförändringar,
            varför jag avstår från att vidare argumentera om den saken.
          </note>
          <note>
            Jan Ertsborns motionsförslag om ett klargörande av övergångsreglerna
            innebär att övergångsreglerna tydliggörs och att vi undviker ett
            antal onödiga processer vid våra domstolar. Det är anmärkningsvärt
            att regeringens företrädare inte nappar på dessa förslag utan
            i stället med berått mod åser hur vi belastar domstolsväsendet
            med ett antal onödiga processer.
          </note>
          <note>
            Det är inte alltid som vi lagstiftare kan förutse vilka problem
            en lagstiftning kommer att få i det praktiska rättslivet. Men
            när vi nu får signaler om att övergångsreglerna kan skapa problem
            borde det vara naturligt att ta det säkra före det osäkra och
            tydliggöra regelverket. Regeringen bör lägga prestigen åt sidan
            och lyssna på förnuftiga förslag.
          </note>
          <note>
            Slutligen, fru talman, yrkar vi moderater bifall till reservation
            1 under punkt 1.
          </note>
          <note type="speaker">
            Anf. 111 JAN ERTSBORN (fp):
          </note>
          <note>
            Fru talman! Den reform beträffande reglerna om förmånsrätt i
            konkurs som vi antog här i juni förra året var ett viktigt steg
            framåt i riktning mot att skapa bättre förutsättningar för fler
            företagsrekonstruktioner och färre konkurser. I stort sett var
            vi eniga i lagutskottet i de här frågorna, med undantag av frågan
            om värdet på företagsinteckningen. Bakgrunden till det var en
            intensiv debatt om hur detta skulle kunna tänkas påverka kreditgivningen
            till framför allt små företag.
          </note>
          <note>
            Det är glädjande att se att regeringen nu givit ITPS i uppdrag
            att följa upp och utvärdera reformen. I likhet med vad Bertil
            Kjellberg angivit tycker även jag att den första delen av arbetet
            kan göras omedelbart och att en delrapport bör kunna lämnas senast
            den 31 augusti 2005.
          </note>
          <note>
            Tyvärr har regeringen ännu inte vidtagit några synliga åtgärder
            avseende riksdagens tillkännagivande om ett slopande av återvinningsförbudet
            beträffande skatter och avgifter. Men det kommer väl snart.
          </note>
          <note>
            Tyvärr måste jag också konstatera att lagstiftningsarbetet inte
            blev helt genomarbetat. Ett stort misstag var att det inte samtidigt
            gjordes ändringar i stämpelskattelagen beträffande företagsinteckningar.
            Detta fick till följd att det inte gick att ta ut stämpelskatt
            under en viss tid. Regeringen och riksdagen såg dock tämligen
            snart till att rätta till det misstaget så att skatt kan uttagas.
          </note>
          <note>
            Andra misstag är att hänföra till övergångsbestämmelserna i förmånsrättslagen.
            Här har först regeringen och numera också lagutskottets majoritet
            vägrat att medverka. Det är för mig helt oförklarligt. När man
            ser att lagstiftningen inte blivit så som man tänkt är det väl
            ändå lagstiftarens skyldighet att snarast rätta till detta och
            därmed undvika en onödig belastning på domstolarna.
          </note>
          <note>
            Vad är det då för misstag som uppenbarat sig?
          </note>
          <note>
            Jo, under punkt 2 i övergångsbestämmelserna står det att äldre
            bestämmelser tillämpas fram till den 1 januari 2005. Vad gäller
            konkurser som har inträffat eller som inträffar under 2004 och
            som inte är avslutade vid årsskiftet uppstår frågan om de nya
            reglerna om att värdet av företagsinteckningen nedsätts från 100
            % till 55 % ska gälla så som ordalagen ger vid handen eller om
            den så kallade frysningsprincipen ska gälla.
          </note>
          <note>
            Med frysningsprincipen menas att reglerna vid konkurstillfället
            ska gälla under konkursens hela handläggning, oberoende av om
            ny lagstiftning träder i kraft eller ej. Detta med frysningsprincipen
            är allmänt vedertaget bland annat i konkurshänseende.
          </note>
          <note>
            I övergångsbestämmelserna, punkt 3, klargörs att vid en konkurs
            som beslutats på grund av en ansökan som gjorts före ikraftträdandet,
            alltså före den 1 januari 2004, tillämpas alltid äldre bestämmelser.
            Detta innebär att konkurser från 2003 eller tidigare som ännu
            ej avslutats handläggs enligt reglerna före reformen en känd och
            allmänt vedertagen princip och något som bekräftar principen om
            att lagstiftning ej ska ha retroaktiv verkan.
          </note>
          <note>
            Från den 1 januari 2005 gäller en ny lagstiftning fullt ut, vilket
            innebär att den problematik som jag här tar upp handlar enbart
            om 2004 års konkurser.
          </note>
          <note>
            Om övergångsbestämmelserna ska tolkas enligt sin ordalydelse
            innebär detta inte bara ett avsteg från vedertagen ordning, att
            en konkurs ska handläggas enligt regler från konkursbeslutet,
            utan också att slumpen får en avgörande betydelse.
          </note>
          <note>
            Sådana, vanligtvis enklare, konkurser som förvaltarna hunnit
            avsluta före årsskiftet får en förmånsrättsordning, och sådana
            som avslutas senare får en annan. Det tror jag inte att någon
            egentligen tänkt sig. Var hamnar vi om förvaltaren väl avslutat
            en konkurs och lämnat in utdelningsförslaget till domstolen men
            domstolen inte hunnit besluta före årsskiftet eller måste domstolens
            beslut till och med ha vunnit laga kraft?
          </note>
          <note>
            Det finns olika meningar om företagsinteckningarna ska erhålla
            100 % i utdelning eller 55 % i utdelning vad gäller 2004 års konkurser
            som inte avslutats före årsskiftet. Det är enkelt för regeringen
            och nu utskottsmajoriteten att avvisa mina två motionsyrkanden
            och hänvisa till rättspraxis. Förutom att detta innebär en belastning
            på domstolarna leder det till en flera år lång tid av rättsosäkerhet
            för alla som är inblandade i dessa konkurser, uppskattningsvis
            flera tusen konkurser.
          </note>
          <note>
            När jag läser utskottets ställningstagande kan jag inte se annat
            än att utskottsmajoriteten menar att 2004 års konkurser som ej
            avslutats ska avslutas enligt de nya reglerna, det vill säga med
            en utdelning om 55 % på företagsinteckningen. Det ska bli intressant
            att höra under debatten om jag har uppfattat det hela riktigt.
          </note>
          <note>
            Vad jag nu talat om handlar om vår reservation nr 2, som jag
            härmed yrkar bifall till.
          </note>
          <note>
            Vad sedan gäller reservation nr 3, som jag också yrkar bifall
            till, är detta för oss jurister ett än tydligare förbiseende.
            Jag ska försöka förklara med ett exempel.
          </note>
          <note>
            Om en löntagare tvingas begära sin arbetsgivare i konkurs för
            att få ut sina innestående löner med hjälp av lönegarantin uppstår
            kostnader för löntagaren att anlita ombud, ansökningsavgift till
            domstolen med mera. Sådana kostnader för att sätta ett företag
            i konkurs har förmånsrätt, som innebär att kostnaderna går före
            en företagsinteckning. Detta gäller enligt såväl reglerna till
            och med 2003 som enligt de nya reglerna från och med den 1 januari
            2005, men inte vad gäller konkurser som har uppstått under 2004
            och som inte är avslutade vid årsskiftet. På liknande sätt förhåller
            det sig med sådana kostnader som har uppstått under en företagsrekonstruktion
            med rekonstruktörens samtycke, bokförares och revisors arvoden
            med mera.
          </note>
          <note>
            Herr talman! Låt mig avsluta med att medge att de bestämmelser
            som jag vill att riksdagen ska klargöra inte är alldeles lätta
            att förstå eller att sätta sig in i för den som inte närmare har
            arbetat med just dessa saker, som jag ju själv har gjort under
            många år. Men det är min förhoppning att jag har klarlagt lite.
            Vi får väl se hur det yttrar sig i den fortsatta debatten.
          </note>
          <note>
            Mina yrkanden var alltså bifall till reservation nr 2 och reservation
            nr 3.
          </note>
          <note type="speaker">
            Anf. 112 YVONNE ANDERSSON (kd):
          </note>
          <note>
            Herr talman! Först vill jag säga att jag självklart står bakom
            Kristdemokraternas reservationer, men för tids vinning yrkar jag
            bifall till enbart reservation nr 4.
          </note>
          <note>
            Kristdemokraterna har varit drivande för att skapa en ny konkurslagstiftning
            eftersom det i Sverige faktiskt har varit svårt att rekonstruera
            livskraftiga företag som tillfälligt kommit i ekonomiska trångmål.
            Ett centralt problem har varit statens förmånsrätt. Inte minst
            i samband med bankkrisen under 1990-talets början framkom behovet
            av en konkurslagstiftning. Vi hade då flest konkurser i världen,
            och en konkurs är ett problem för enskilda människor, branscher,
            en hel bygd och för samhället i övrigt. Förmånsrättskommittén
            har Kristdemokraterna tagit aktiv del i, främst genom vår representant
            Rolf Åbjörnsson också känd inom advokatverksamheten.
          </note>
          <note>
            Kristdemokraterna valde att stödja propositionen om ny förmånsrätt
            då helheten var bra. Vår tveksamhet gällde till viss del vilka
            konsekvenser en stor sänkning av förmånsrätten skulle få särskilt
            i glesbygd. Näringslivets organisationer hade olika uppfattningar
            i frågan. Det avgörande skälet som gjorde att vi ändå beslöt att
            stödja lagstiftningen var att riksdagen ställde sig bakom följande
            skrivning i betänkande 2002/03: LU17: Utskottet utgår från att
            regeringen återkommer med en redovisning av utvärderingsarbetet
            senast inom ett år och om förslag på konkreta åtgärder om så skulle
            vara erforderligt. Reformens positiva effekter får dock inte gå
            förlorade.
          </note>
          <note>
            Herr talman! Kristdemokraterna anser inte att Socialdemokraterna
            i sin regeringsutövning fullgjort just denna del när det gäller
            riksdagsuppdraget. Ett utvärderingsarbete har alldeles nyligen
            påbörjats, och enligt direktiven ska det redovisas först den 31
            december 2007. Detta är inte förenligt med det riksdagsbeslut
            vi fattade, och det var inte heller överenskommelsen. Vi vill
            därför här vara tydliga med att vi vill ha en avrapportering långt
            tidigare, nämligen redan den 31 augusti 2005 för att vi ska kunna
            agera till förmån för att förbättra det som eventuellt skulle
            slå fel. Det har på sistone framkommit rapporter från olika håll.
            Det har varit synpunkter från företagare, banker och organisationer.
            De är inte likalydande. En del tycker att det är bra som det är
            nu, andra tycker att det redan har slagit fel. Vi anser därför
            att det är synnerligen viktigt att ha så mycket relevant underhandsinformation
            som möjligt för att agera så snart som möjligt. Vi inser det absolut
            nödvändiga för vårt samhälle, nämligen ett gott företagsklimat
            så att företagare får trygga villkor.
          </note>
          <note>
            Vi föreslår, med anledning av den fördröjda konsekvensanalysen
            och utvärderingen, att införande av sänkt förmånsvärde för befintliga
            krediter bör skjutas upp till den 1 januari 2007. Det är alltså
            en förändring i den delen i övergångsbestämmelserna. Eftersom
            detta bedöms ha budgeteffekter finns nu frågan inom finansutskottets
            ansvarsområde.
          </note>
          <note>
            I det här betänkandet behandlas en annan del som har varit otydlig,
            nämligen vilka regler som ska gälla beroende på när i tid konkursen
            processas. Om detta har min kollega Jan Ertsborn tidigare uttalat
            sig. Vi vill tydliggöra att vi anser att det är de regler som
            gäller när en konkurs lämnas in till tingsrätten som ska gälla
            under hela processen. Det innebär alltså en förändring i övergångsbestämmelserna.
          </note>
          <note>
            Herr talman! Den andra delen som jag vill ta upp här handlar
            om ett samlat insolvensförfarande. Det är vår uppfattning att
            man ska kunna välja om företaget ska rekonstrueras eller likvideras.
            Det är därför positivt att regeringen nu avser att påbörja utredningsarbetet
            i syfte att skapa ett sådant insolvensförfarande. Det är angeläget
            att den kommande utredningen inriktas på att möjliggöra kontakter
            mellan den enskilde näringsidkaren och arbetslöshetskassorna,
            att tillsynen i rekonstruktionsförfarandet blir näringslivsorienterad,
            att reglerna och ackord i rekonstruktion blir flexibla och att
            det införs en möjlighet att jämka avtalsvillkor i avtalsförhållanden
            mellan näringsidkare. Vidare menar vi att utredningsarbetet bör
            vara särskilt inriktat på att anpassa den svenska lagstiftningen
            på det insolvensrättsliga området till den internationella utvecklingen.
          </note>
          <note>
            Herr talman! Dessa medskick vill vi bidra med till det kommande
            arbetet inom insolvensrätten.
          </note>
          <note type="speaker">
            Anf. 113 VIVIANN GERDIN (c):
          </note>
          <note>
            Herr talman! Vi debatterar en mycket viktig fråga som berör alla
            i vårt land, såväl företagare som löntagare. Frågan rör morgondagens
            arbetstillfällen för människor runtom i landet. Det handlar om
            företagens villkor och landets tillväxtförmåga.
          </note>
          <note>
            Jag har valt att lyfta fram det som är problemet i denna reform.
            Det handlar om försämrade lånevillkor för företagen på grund av
            reformeringen av förmånsrättslagstiftningen, som nu är ett faktum
            efter årsskiftet. Det började redan den 1 januari 2004. Då sänktes
            bankernas säkerheter för nya krediter. Det får nu fullt genomslag
            från årsskiftet då också befintliga låntagare omfattas av de nya
            reglerna. Därmed uppstår även en retroaktiv effekt när tidigare
            lån och krediter på grund av den nya lagstiftningen kommer att
            omprövas. Detta förfaringssätt placerar låntagarna i ett underläge.
            De har att acceptera de nya villkoren, annars finns det risk för
            uppsägning av krediten.
          </note>
          <note>
            Vi från Centerpartiet är mycket kritiska till regeringen som
            med stöd av Vänsterpartiet och Kristdemokraterna har drivit igenom
            denna reform i riksdagen. Reformen utgör ett hot mot landets välfärd
            därför att den försvårar för företag att finansiera verksamheter.
            På en del orter i landet är det tydligt att det innebär investeringsstopp
            för vissa verksamheter. Detta sker också i en tid då vi är medvetna
            om att det finns ett ökat kapitalbehov.
          </note>
          <note>
            I propositionen och betänkandet hänvisar majoriteten till Finland
            och framhåller att där har en liknande reform slagit väl ut. Jag
            vill påpeka att den jämförelsen haltar eftersom förutsättningarna
            inte är jämförbara med dem som vi har i Sverige. I Finland förfogar
            man över en mycket stor kreditstock på flera miljarder. I Sverige
            finns det inga jämförbara anslag i statens budgetförslag för att
            balansera den säkerhetsmassa som går upp i rök genom den nya reformen.
          </note>
          <note>
            Med alla dessa farhågor i bagaget har vi från de borgerliga partierna
            också framfört krav på att det snarast till sommaren 2005 bör
            tas fram en delrapport. Detta har avstyrkts, vilket är beklagligt
            med tanke på att det finns en oro ute bland företagen.
          </note>
          <note>
            Riksdagens majoritet försvarar reformen och anser att den är
            nödvändig med hänvisning till att det finns så många olönsamma
            företag som inte är berättigade. I propositionen står det att
            läsa om företag som inte har tillräckligt med vinst. Det är tydligt
            att dessa nu snabbt ska avvecklas.
          </note>
          <note>
            Jag tycker att detta är ett cyniskt resonemang som är kränkande
            mot alla småföretagare som tar risker och lägger ned hela sin
            själ och massor av tid för att försörja sig och sin familj. Dessutom
            bidrar de till sysselsättning, inte bara i städerna utan också
            i landsorten.
          </note>
          <note>
            Det är sant att det finns många företag som inte har lönsamhet.
            Det finns också många företag som har låg lönsamhet. Men dessa
            företag går runt. Och kom ihåg att även små och medelstora företag
            som har en dålig lönsamhet genererar skatter och avgifter till
            staten. Det är för mig obegripligt att alla dessa företag ofta
            små företag inte finner nåd hos majoriteten. I stället väljer
            man att försvåra kreditförsörjningen genom den nya reformen angående
            förmånsrättslagstiftningen.
          </note>
          <note>
            När denna reform får fullt genomslag kommer vi med stor säkerhet
            att kunna konstatera att konkurserna ökar. Detta är egentligen
            tvärtemot ambitionerna i reformen.
          </note>
          <note>
            De nya reglerna för företagsinteckning kommer därmed att medföra
            att det blir färre småföretag, samtidigt som vi i alla politiska
            partier talar om att man ska underlätta så att det startas fler
            företag.
          </note>
          <note>
            För oss inom Centerpartiet är målet att tillskapa möjligheter
            så att det blir fler företag, inte att lägga fram drastiska förslag
            som försämrar och i stället minskar antalet företag.
          </note>
          <note>
            Skälen till den utvecklingen är att riskerna blir orimligt höga
            för företagarna. Dessutom ökar också kostnaderna, vilket kommer
            att bidra till en försämrad konkurrenssituation för många.
          </note>
          <note>
            Redan under innevarande år har vi fått detta bekräftat av bankerna.
            De kräver i allt högre grad ökade säkerheter och även att låntagarna
            ska lämna privat borgen. Alternativet är att välja leasing eller
            factoring som inte alltid är de bästa alternativen. De är både
            dyrare och mer svårhanterliga för många småföretag.
          </note>
          <note>
            Vi i Centerpartiet tycker att det är olyckligt att majoriteten
            i Sveriges riksdag inte är medveten om vilka negativa effekter
            som följer med reformeringen av förmånsrättslagen.
          </note>
          <note>
            I de diskussioner som har förts har det hänvisats till att bankerna
            måste bli mer inriktade på företagens återbetalningsförmåga och
            lönsamhet och inte stirra sig blinda på företagens säkerheter.
            Jag vill hävda att banker och kreditinstitut har den kunskapen
            och medvetenheten i dag, men det fanns en tid i slutet av 80-talet
            och under de första åren på 90-talet när man inte hade det.
          </note>
          <note>
            Den pågående reformeringen av förmånsrättslagstiftningen har
            av många presenterats som en konkurslagstiftning med fokus på
            att förbättra möjligheterna att rekonstruera företag. Det finns
            säkert brister och saker som kan göras bättre i det sammanhanget.
            Men det är olyckligt att det har blivit ett sådant fokus just
            på rekonstruering av företag så att man har missat den stora och
            mer omfattande biten när det gäller säkerhet för låntagarna.
          </note>
          <note>
            Att man har satt fokus på konkurslagstiftningen har medfört att
            denna reformering fortfarande är ganska okänd för många företag.
          </note>
          <note>
            Vi kan konstatera att syftet med förslagen kommer att få konsekvenser
            för hela samhället, och tyvärr sådana konsekvenser som man nog
            inte har räknat med.
          </note>
          <note type="speaker">
            Anf. 114 YVONNE ANDERSSON (kd) replik:
          </note>
          <note>
            Herr talman! Det är förvånande att vi återigen debatterar anledningen
            till en ny förmånsrättslag. Majoriteten i Sveriges var överens
            om att man skulle åtgärda problemet med för många konkurser. Det
            fanns ett förslag och det låg vid handen när utskottet fattade
            beslut om att förelägga riksdagen ett förslag, och riksdagen antog
            det. Det handlade om att man skulle få ned antalet konkurser.
            Livskraftiga företag skulle rekonstrueras. I den delen har vi
            nått en bit. Det säger flera som är intresserade av den här frågan.
          </note>
          <note>
            Sedan fanns det en nackdel med betänkandet och det var: Vad händer
            med de mindre och medelstora företagen under en övergångsperiod?
            Då skrev vi in på s. 15 vi var överens om det och riksdagen fattade
            det beslutet att vi särskilt skulle beakta dessa företag och följa
            dem. Den utvärderingen har alltså inte kommit till stånd, vilket
            jag också kritiserade i mitt anförande.
          </note>
          <note>
            Men hur kan Centerpartiet kritisera hela lagförslaget på grund
            av att en del inte har följts upp? Varken Centerpartiet eller
            vi vet ju i dag vad som är sanningen. Det är därför som vi behöver
            en utvärdering.
          </note>
          <note>
            Hur ställer sig Centerpartiet till alla de andra goda delarna?
            Vill ni fortfarande ha världens högsta antal konkurser i det här
            landet? Eller vad har ni för alternativ?
          </note>
          <note>
            Under de år som vi har diskuterat det här fram och tillbaka har
            Centerpartiet inte visat på något alternativ, det är det som jag
            efterfrågar.
          </note>
          <note type="speaker">
            Anf. 115 VIVIANN GERDIN (c) replik:
          </note>
          <note>
            Herr talman! Sverige har inte världens högsta antal konkurser
            i dag. Man hade det i slutet av 80-talet och under de första åren
            på 90-talet.
          </note>
          <note>
            Vi har i dag ca 1 %, alltså mellan 7 000 och 8 000 konkurser.
            Det ser också väldigt olika ut på olika ställen i landet. Jag
            kommer från ett län i Värmland där antalet konkurser har ökat
            dramatiskt. I andra områden ser det kanske inte likadant ut. Orsakerna
            till detta varierar, men jag får höra från företag som tidigare
            inte har varit i några ekonomiska krissituationer att man får
            stora svårigheter när man vill investera och utöka redan befintliga
            företag. Säkerhetskraven är enorma.
          </note>
          <note>
            Yvonne Andersson säger också att vi har varit överens och att
            det skulle vara en sanning i det tidigare ställningstagandet.
            En sak vill jag tydligt klargöra för alla. Centerpartiet har hela
            tiden haft en avvikande mening i förhållande till övriga partier.
            Vi har inte diskuterat eller ens varit i närheten av att sänka
            säkerhetsmarginalerna från 100 %, varken till 65 eller 50 %. Den
            utvärdering som Kristdemokraterna har krävt har också vi krävt.
            Men om jag ska vara riktigt realistisk här inser jag att utvärderingen
            inte har någon kraft eftersom vi inte har tagit andra steget än.
            Det är viktigt att återkomma. En delrapport kan vi få, men vi
            måste också se att i realiteten har inte en utvärdering av reformen
            någon större betydelse i dag. Det handlar om en delrapportering,
            och det är nog så viktigt. Därför tycker jag att det är synd att
            majoriteten inte har tagit det.
          </note>
          <note>
            Jag förstår att Kristdemokraterna försvarar det här när man har
            tagit ena steget, men jag tycker inte att det är något att vara
            stolt över.
          </note>
          <note type="speaker">
            Anf. 116 YVONNE ANDERSSON (kd) replik:
          </note>
          <note>
            Herr talman! Jag tycker inte att jag fick svar på frågan. Jag
            vet att Centerpartiet också var med och tillkännagav till regeringen
            att vi ville ha en utredning omkring de här frågorna. Sedan kom
            regeringen med ett förslag. Till det förslaget har Centerpartiet
            varit negativt hela tiden. Men då efterfrågar jag: Vad har Centerpartiet
            för idé? Ska det vara som det alltid har varit och vi fortsätter
            så? Vi är ändå på väg att göra något. Den förändringen kan kosta
            lite grann. Vi behöver följa upp, utvärdera och kan korrigera.
            Jag har föreslagit några saker från mitt parti i mitt anförande,
            som vi vill ha ögonen extra på så att det inte händer något med
            företagsamheten.
          </note>
          <note>
            Vad vill Centerpartiet göra för att åtgärda en situation där
            vi fortfarande har alldeles för många konkurser? Konkurser är
            något negativt för samhället. Rekonstruktioner är något positivt.
            Det är min grundinställning, att bygga upp, göra saker bättre,
            förbättra idéer, slipa dem så att de blir ännu mer effektiva så
            att de som arbetar får ha kvar sina jobb och företagare kan ha
            kvar sina företag. Det är det som vi ska förändra på vägen nu.
          </note>
          <note>
            Man säger nej, nej, nej. Vill Centerpartiet ha en utvärdering
            om tio år och då tala om huruvida det var bra eller dåligt? Vad
            har ni att komma med just nu?
          </note>
          <note type="speaker">
            Anf. 117 VIVIANN GERDIN (c) replik:
          </note>
          <note>
            Herr talman! Då det gäller utredningen började det här egentligen
            för 1012 år sedan. Det fanns ett behov vid den första utredningen,
            då det också tillsattes en kommitté för att jobba med det här.
            Men man måste leva i nutid. Om man har påbörjat en utredning och
            anser att man måste ändra på saker och ting och verkligheten ändrar
            sig tycker jag att det är väldigt viktigt att anpassa sig till
            det. Det är det som vi i Centerpartiet har gjort. Vi ser inte
            att situationen är densamma som den var i slutet av 80-talet och
            början av 90-talet. Vi ser att det finns vissa åtgärder som man
            bör vidta för att rädda företag som hamnar i tillfälliga svackor.
          </note>
          <note>
            Men för att vända på den stenen behöver man inte bygga om hela
            huset. Det är det som vi motsätter oss, att man lägger fram sådana
            stora drastiska förslag så att för den enda procentens konkurser
            som man vill minska lägger man ett förslag som påverkar de 99
            procenten övriga företag. Det borde ju vara lite sans och balans
            i fråga om vilka åtgärder man vidtar för att göra det möjligt
            att rekonstruera flera företag. Vi anser att det är en felbedömning
            som man har gjort i det liggande förslaget. Det drabbar så otroligt
            många andra företag som får väldigt svårt att överleva. Jag tror
            inte att Yvonne Andersson och Kristdemokraterna har riktig insikt
            i vad som händer ute på landsbygden i dag och i alla de små företag
            som hittills har verkat i 2030 år och nu först ställs inför svårigheter
            genom att deras tidigare säkerheter inte räcker när de vill bygga
            ut verksamheterna.
          </note>
          <note type="speaker">
            Anf. 118 NICLAS LINDBERG (s):
          </note>
          <note>
            Herr talman! Jag ska börja med att yrka bifall till förslaget
            i lagutskottets betänkande nr 11.
          </note>
          <note>
            De otydligheter och tveksamheter som har anförts från några av
            mina utskottskolleger vill jag hävda inte föreligger. Frysningsprincipen
            gäller inte. Det framgår av övergångsbestämmelserna klart och
            tydligt. Man kan tycka olika om det, men det betyder inte att
            det är otydligt.
          </note>
          <note>
            Vi socialdemokrater tror på reformen. Då tycks det också som
            att klarheten i hur man ska tolka övergångsreglerna ökar. Vi tror
            på att reformen kommer att minska antalet konkurser. Vi tror på
            att den kommer att öka antalet företag som räddas via rekonstruktion,
            och vi tror på att likställa alla fordringsägare. Ingen ska ha
            bättre rätt än någon annan.
          </note>
          <note>
            Många har framfört oro för att kreditgivningen till företagen
            ska påverkas negativt. Jag tolkade det som att Viviann Gerdin
            pratade om en oro för att antalet konkurser skulle öka snarare
            än minska. Det är ju inte sant. Statistiken visar att antalet
            konkurser redan sjunker. Vi har i utskottet och i riksdagen också
            kunnat ta del av en rapport från Företagarnas Riksorganisation
            som behandlar just företagens kreditsituation. I den skriver man,
            efter att ha genomfört en noggrann Sifoundersökning, att en klar
            majoritet av företagen är nöjda med kreditgivningen. Det är en
            signal om att de inte drabbats negativt, skriver företagarnas
            egen intresseorganisation. Hela 85 % av företagen med en bankförbindelse
            är nöjda med sin kreditgivning.
          </note>
          <note>
            Företagarna säger också att överlag har de omprövade krediterna
            lett till en förbättrad situation för de enskilda företagen. Av
            de 16 % som anger att krediterna blivit omprövade uppger 43 %
            att det lett till en förbättrad situation och 24 % att de har
            fått en försämrad situation.
          </note>
          <note>
            Den här undersökningen är precis genomförd. Jag tycker att den
            är en oerhört intressant och spännande läsning som stämmer till
            eftertanke i de skrämseldiskussioner som finns kring förmånsrättslagstiftningen.
          </note>
          <note>
            Trots det har lagutskottet tidigare tagit intryck av den oro
            som har kommit till uttryck kring de nya reglerna. Utskottet har
            också tidigare understrukit vikten av att den i propositionen
            aviserade utvärderingen kommer till stånd. Utskottet framhöll
            att det är angeläget att regeringen förbereder ytterligare åtgärder
            för att underlätta företagens kapitalförsörjning om konsekvensanalysen
            skulle visa att förändringen av företagshypoteket har haft negativa
            effekter.
          </note>
          <note>
            Regeringen har den 14 oktober i år beslutat att uppdra åt Institutet
            för tillväxtpolitiska studier att bedöma om målen för förmånsrättsreformen
            har uppnåtts och att utvärdera reformens effekter.
          </note>
          <note>
            Som en del av uppdraget ska ITPS, som det förkortas, undersöka
            förutsättningarna generellt för kapitalförsörjningen till företag
            varvid små och medelstora företag liksom entreprenörer särskilt
            ska uppmärksammas. ITPS ska analysera konsekvenserna i olika delar
            av landet, särskilt i nationella stödområden och i landsbygdsområden
            utanför dessa.
          </note>
          <note>
            Institutet ska föreslå de åtgärder som bedöms lämpliga bland
            annat för att begränsa eventuella negativa effekter utan att de
            positiva effekterna går förlorade. Om ITPS uppmärksammar andra
            frågor som rör anslutande områden ska institutet rapportera dessa.
          </note>
          <note>
            Finansutskottet har i ett annat betänkande där man behandlar
            andra yrkanden rörande förmånsrättslagstiftningen uttalat som
            sin mening att den utvärdering som jag nu berättat om ska påskyndas
            och slutföras våren 2005. Finansutskottet säger också att det
            i sammanhanget bör prövas om procentsatsen på 55 % bör höjas.
            Man menar också att förslag om eventuella ändringar bör föreläggas
            riksdagen i så god tid att den senast hösten 2005 får möjlighet
            att ta ställning till dessa förslag.
          </note>
          <note>
            När det gäller finansutskottets mening om en skyndsam utvärdering
            i de här delarna och när det gäller att pröva om procentsatsen
            på 55 % bör höjas är det min mening att de delarna väl ryms inom
            det uppdrag som regeringen nu har fattat beslut om att ge till
            Institutet för tillväxtpolitiska studier. Och jag förutsätter
            att de delarna uppmärksammas i det arbete som institutet nu kommer
            att bedriva.
          </note>
          <note>
            Jag ser heller inga hinder i att institutet inom ramen för sitt
            uppdrag väljer att disponera sitt utvärderingsarbete på ett sådant
            sätt att man kan tillgodose de önskemål som framförts från finansutskottet
            om institutet i sitt arbete finner det lämpligt. Det finns ingenting
            som begränsar ITPS möjligheter att återkomma tidigare än enligt
            den tidsplan som regeringen har angivit.
          </note>
          <note>
            Jag kan också tala om att Socialdemokraterna tillsammans med
            Vänsterpartiet och Miljöpartiet kommer att bilda en partiöverskridande
            arbetsgrupp som ska följa utvärderingsarbetet och bevaka att de
            delar som lyfts fram av finansutskottet också fullföljs. Det som
            finansutskottet har sagt kommer att vara vägledande i arbetet
            i arbetsgruppen.
          </note>
          <note>
            Övergångsreglerna har till sist tre syften, och det kanske är
            just dessa syften som vi egentligen är oense om.
          </note>
          <note>
            Ett av syftena är att snabbt få genomslag för reformen och de
            positiva effekter som vi förväntar oss av den.
          </note>
          <note>
            Ett annat är att skapa regler som innebär att konkurser som beslutas
            ett år, till exempel i år, omfattas av samma regler oavsett datum
            för ansökan om konkurs. Med det menar jag att om man ansökte om
            konkurs 2003 eller 2004 men den avslutas under 2004 omfattas man
            av samma regler. På samma sätt blir det 2005. Om man ansöker om
            konkurs 2004 eller 2005 men den avslutas 2005 eller därefter omfattas
            man av samma regler.
          </note>
          <note>
            Det sista syftet är att vi vill undvika konkursdrivande regler.
            Vi vill undvika regler som innebär att en kreditgivare för att
            vara säker på att få en bättre rätt ska skynda sig att innan årsskiftet
            försätta ett företag i konkurs just bara för att tillförsäkra
            sig den möjligheten. Då ser vi framför oss en situation där vi
            får en galopperande ökning av antalet konkursansökningar under
            årets sista månader just för att man vill försöka undvika den
            tydlighet och likhet i reglerna som vi vill uppnå.
          </note>
          <note>
            Med detta yrkar jag bifall till lagutskottets förslag till beslut
            i betänkande LU11 ytterligare en gång.
          </note>
          <note type="speaker">
            Anf. 119 JAN ERTSBORN (fp) replik:
          </note>
          <note>
            Herr talman! Jag ska begränsa mig till det som jag egentligen
            gjorde i mitt anförande, nämligen övergångsreglerna. Niclas Lindberg
            säger att de är klara och tydliga. Jag säger att de är oklara,
            och jag förstår, i synnerhet efter de sista orden i anförandet,
            egentligen ingenting.
          </note>
          <note>
            Nu måste jag försöka göra det hela väldigt konkret och få ett
            svar av Niclas Lindberg på hur klart och tydligt det är. Då tar
            jag som exempel en konkurs som inträffar nu i november 2004. Att
            en sådan konkurs inte kan avslutas förrän efter årsskiftet vet
            alla, så den avslutas alltså under 2005. Gäller då att företagsinteckningen
            får 100 % eller 55 %?
          </note>
          <note type="speaker">
            Anf. 120 NICLAS LINDBERG (s) replik:
          </note>
          <note>
            Herr talman! Lätt som en plätt: 55 %.
          </note>
          <note type="speaker">
            Anf. 121 JAN ERTSBORN (fp) replik:
          </note>
          <note>
            Herr talman! Det var ju ett underbart klarläggande. Då förstår
            vi nu äntligen vad Socialdemokraterna menar.
          </note>
          <note>
            Men jag förstår inte vad vice ordföranden i lagutskottet sade
            i radion i lördags. Hon sade: Vi anser att lagstiftningen är glasklar
            och att den innebär att det är beslutsdatumet för konkursen som
            gäller. Då handlar det om vilken sida av årsskiftet man hamnar.
            Delar Niclas Lindberg den beskrivningen?
          </note>
          <note type="speaker">
            Anf. 122 NICLAS LINDBERG (s) replik:
          </note>
          <note>
            Herr talman! Nu har Jan Ertsborn lyckats med konststycket att
            göra mig förvirrad. Men jag kan inte på något sätt se att det
            som Marianne Carlström har gett uttryck för i radion virrar till
            det som jag har sagt. Jag upplever att vi är helt överens. Det
            var också precis mitt svar, att beslutsdatumet gäller. Och det
            var precis det exempel som Jan Ertsborn redovisade: ansökan november
            2004, beslut eller avslut 2005. Då blir det ju beslutsdatumet
            som gäller, inte datumet då ansökan lämnades in. Vi är alltså
            helt överens. Men på något sätt har Jan Ertsborn trollat bort
            sig själv här.
          </note>
          <note type="speaker">
            Anf. 123 BERTIL KJELLBERG (m) replik:
          </note>
          <note>
            Herr talman! Ett tag trodde jag att jag förstod det här, för
            Niclas var mycket tydlig och sade att frysningsprincipen inte
            gäller. Men han pratar både om avslut och om beslut. Beslut är
            ju när konkursen beslutas, och avslut är när man lämnar in slutredovisning
            och beslutet vinner laga kraft. Nu vill jag veta om det är datumet
            för beslut som ska gälla eller om det är datumet för avslut som
            ska gälla.
          </note>
          <note>
            Vi har haft en frysningsprincip. Det är därför som vi blir så
            upprörda, för vi tycker att frysningsprincipen ska gälla. Har
            beslut om konkurs fattats under 2004 ska den gälla tills konkursen
            är avslutad. Den förmånsrätt som borgenären hade den dag då konkursen
            beslutades ska gälla tills konkursen avslutas. Man kan inte byta.
            Det är principen i all konkurshantering.
          </note>
          <note>
            Nu vill vi veta: Vad är det som gäller?
          </note>
          <note type="speaker">
            Anf. 124 NICLAS LINDBERG (s) replik:
          </note>
          <note>
            Herr talman!
          </note>
          <note>
            Det är nästan som att spela bluffstopp eller att spela uno det
            tror jag att det fanns ett spel som hette en gång i tiden också.
          </note>
          <note>
            Nu tycker jag att vi kom till pudelns kärna på något sätt när
            Bertil Kjellberg pratade, för nu avvek han lite grann från den
            i och för sig finurliga linjen att tala om att det är otydligt
            till att säga att man inte kan ha sådana där regler. Då tror jag
            att vi har närmat oss vad det egentligen handlar om, att reglerna
            inte är otydliga men att ni inte tycker om att reglerna ska vara
            som de föreslås vara.
          </note>
          <note>
            Jag ska svara igen: Vår avsikt är att det är beslutsdatumet som
            ska gälla, inte datumet för ansökan.
          </note>
          <note type="speaker">
            Anf. 125 BERTIL KJELLBERG (m) replik:
          </note>
          <note>
            Herr talman! Ansökan om en konkurs kommer ju in dag ett. I vanliga
            fall är dag två eller dag tre som gäller för beslut om konkursen.
            Är det beslutsdatumet som gäller kan jag vara med, men inte om
            det är avslutningsdagen som ska gälla.
          </note>
          <note>
            Jag tror att vi måste vara överens om att om tingsrätten beslutar
            om konkurs före den 31 december ska 100 % gälla tills konkursen
            avslutas. Det är så det måste vara. Det är det som är frysningsprincipen.
            Den dagen man fattar beslut om konkurs fryser man tillgångarna,
            förmånsrätten.
          </note>
          <note>
            Under en konkurs säljer man en fastighet, tar pantbreven från
            banken och överlåter dem till köparen, så den dagen man avslutar
            konkursen har inte banken i formell mening någon förmånsrätt på
            grund av pantbrev. Det är den principen som ska gälla enligt förslaget.
          </note>
          <note type="speaker">
            Anf. 126 NICLAS LINDBERG (s) replik:
          </note>
          <note>
            Herr talman! Jag har förstått vad Bertil Kjellberg vill ska gälla.
            Det är inte ett dugg oklart på den punkten, men jag håller inte
            med honom.
          </note>
          <note>
            Som jag har sagt tidigare gäller inte frysningsprincipen med
            de övergångsbestämmelser som nu har beslutats. På mitt papper
            står det ett ord. Det stavas b-e-s-l-u-t, beslut. Det är det som
            gäller; beslutsdatumet. Bertil sade att om det är beslutsdatumet
            som gäller är han med. Och jag vill gärna att Bertil Kjellberg
            hänger med, så häng på!
          </note>
          <note type="speaker">
            Anf. 127 VIVIANN GERDIN (c) replik:
          </note>
          <note>
            Herr talman! Jag skulle vilja lyfta fram några saker med anledning
            av det som Niclas Lindberg uttalade. Bland annat sade han att
            fordringsägarna kommer att likställas. Det vill jag protestera
            mot för det kommer de inte att göras.
          </note>
          <note>
            Fortfarande är det ju så att staten är gynnad eftersom ställföreträdaransvaret
            finns kvar. Sedan gynnas ju verkligen staten också, för det här
            har ju blivit en budgetfråga. Det handlar ju om 200 miljoner på
            pluskanten i statsbudgeten. Så det är klart att de nya reglerna
            är anpassade efter regeringens förslag att få in lite mer pengar.
            Det är helt klart.
          </note>
          <note>
            Sedan vill jag också säga något om det som Niclas lyfter fram
            om företagarna. Företagarnas riksorganisation centralt har inte
            varit kritisk mot det här, jag vet inte om alla ute i länen delar
            åsikten. Men andra företagarorganisationer har ju varit det. Företagarförbundet
            har mycket väl analyserat det här och är mycket kritiskt. Svenskt
            näringsliv har analyserat det också. Där har man faktiskt också
            gjort en förfrågan som visar att tre av tio företag under 2004
            fick ökade krav från bankerna, och det föranledde att sex av tio
            företag fick problem. Omräknat i antal rör det sig om 120 000
            företag. Så här verkar det nästan vara så att företagarorganisationerna
            själva har kommit fram till lite olika åsikter. Av tre organisationer
            har två dragit samma slutsats men tyvärr inte den tredje. Så det
            ifrågasätter jag verkligen.
          </note>
          <note type="speaker">
            Anf. 128 NICLAS LINDBERG (s) replik:
          </note>
          <note>
            Herr talman! Nu blev det lite hej knekt goddag dam i kortspelandet.
            Nu lyckas ju Viviann Gerdin blanda äpplen och päron hejvilt. Det
            som jag sade, och det som gäller, är att de nya förmånsrättsreglerna
            innebär att ingen har bättre förmånsrätt än någon annan. Vi har
            varit tydliga med att vi ska ta bort statens förmånsrätt när det
            gäller skatter och så vidare. Det finns komplikationer kring ställföreträdaransvaret,
            men det betyder inte att vi i förmånsrättslagstiftningen har kvar
            förmånsrätten för statens skatter. Vi har gjort en likställelse
            bland fordringsägarna där.
          </note>
          <note>
            Sedan drar Viviann Gerdin in en finansieringsfråga, hur mycket
            staten genom den här förändringen av företagshypotek till en företagsinteckning
            ökar statens möjligheter att i efterhand få betalt för redan utbetalade
            kostnader för lönegaranti. Det är ju liksom något helt annat.
            Det har inte ett dugg att göra med förmånsrättslagstiftningen
            på det sättet.
          </note>
          <note>
            Om du, Viviann Gerdin, finner det klokt att kritisera och ifrågasätta
            Företagarnas riksorganisation får det väl stå för dig. Jag väljer
            att behandla dem med respekt och stor tilltro. De har genomfört
            en Sifoundersökning med mer än 8 000 tillfrågade företagare. Jag
            tror inte att det bara är gripet rakt ut ur luften precis.
          </note>
          <note type="speaker">
            Anf. 129 VIVIANN GERDIN (c) replik:
          </note>
          <note>
            Herr talman! Jag vill börja med att säga att jag inte ifrågasätter
            företagarna. Jag kritiserar dem inte heller. Men jag skulle uppskatta
            om Niclas Lindberg också kunde referera till vad övriga företagarorganisationer
            säger. Det var väl kanske mest den biten det gällde, att man bara
            redovisar den ena organisationen.
          </note>
          <note>
            Sedan vill jag också säga, eftersom det är sista inlägget till
            Niclas, att finansutskottet har ju uttalat sig för att man bör
            pröva om 55 % bör höjas. I hela den här debatten, både tidigare
            och i dag, tycker jag mig skönja att det är väldigt många som
            är ganska osäkra på det här experimentet. Man har väldigt många
            sidoskrivningar där man ska utvärdera snarast möjligt. Den här
            presentationen i lagutskottet började ju nästan med att vi skulle
            utvärdera så snart som möjligt. Men jag vill också återkomma till
            det jag sade tidigare. Det är väldigt svårt att utvärdera en reform.
            Man måste faktiskt avvakta tills den har fått full genomslagskraft.
            Annars kan det bli väldigt missvisande.
          </note>
          <note>
            Det blir alltså en senare fråga, men i nuläget kan vi i alla
            fall se att det kommer att innebära svårigheter för företagen,
            för man har ju också lyft fram frågan att man måste titta på kapitalförsörjningen,
            och där finns det otroligt mycket att göra. Det är förvånande
            att vi i Sverige inte utnyttjar de möjligheter som finns till
            delfinansiering och att ta hem lite pengar från EU. I stället
            har vi helt andra regler som omgärdar och försvårar den möjligheten,
            särskilt nu när vi är i den här situationen, som kommer att medföra
            att många företag kommer att få svårt att skaffa kapital i framtiden.
          </note>
          <note type="speaker">
            Anf. 130 NICLAS LINDBERG (s) replik:
          </note>
          <note>
            Herr talman! Det tror Viviann Gerdin, ja. Det är ingenting som
            vi vet än. Jag skulle önska att vi kunde ha en gemensam ödmjuk
            inställning till att vi kan tro saker. Vi kan ha förhoppningar
            om saker, men vi kan inte vara så otroligt bensäkra på att det
            är just det som jag tror och tycker som är sanningen. Det är ett
            besvärande tilltag i den politiska debatten att man försöker lägga
            rabarber på sanningen och säga att just det jag säger är det som
            stämmer. Vi försöker vara ödmjuka, och det är därför vi också
            har sagt från utskottets sida, och regeringen har fattat beslut
            om, att ge det här utvärderingsuppdraget till ITPS.
          </note>
          <note>
            När det gäller Företagarnas riksorganisation och deras undersökning
            lovar jag Viviann Gerdin här och nu att vilken organisation det
            än är som presenterar en gediget underbyggd opinionsundersökning
            genomförd av Sifo eller något annat opinionsinstitut som bygger
            på så där 8 000 intervjuer så ska jag referera den också. Det
            kanske är just det som är problemet. Många av de andra åsiktsyttringar
            som har framförts har inte varit så väl underbyggda som vi nog
            får tillstå att Företagarnas riksorganisations undersökning är.
            Det är ju en kritik som organisationen har riktat mot hela diskussionen,
            att den förs på så illa byggt underlag. Jag tycker att de har
            bidragit med ett klart underlag genom sin rapport.
          </note>
          <note type="speaker">
            Anf. 131 PER ROSENGREN (v):
          </note>
          <note>
            Herr talman! Jag ska inleda med att säga att lika lite som jag
            lyssnar på KPML(r), lika lite lyssnar jag på Företagarförbundet(r).
            För det är samma retorik fast inom olika fält. Jag tror att vi
            ska vara lite försiktiga med att använda oss av väldigt illa underbyggda
            så kallade undersökningar. Jag tror, precis som Niclas säger,
            att finns det en undersökning med den basen är det den man faktiskt
            ska titta på.
          </note>
          <note>
            Det är naturligtvis intressant att höra att man tror att kreditgivningen
            till företag nu har försämrats. Jag har haft den här frågan uppe
            en gång förut här i riksdagen. Jag var själv med i ett sammanhang
            för fyra fem år sedan, långt innan de här tankarna över huvud
            taget lanserades. Det var två företag som skulle köpa en fastighet
            utanför Mariestad, en persienntillverkare och en vitvaruhandlare.
            De skulle köpa fastigheten. Till en början skulle det säljande
            företaget ha 1,2 miljoner för den. Därefter var det nere i 800
            000. Sedan var det här företaget på väg i konkurs. I samband med
            detta hade företagets fastighet ett värde på ja, de begärde 425
            000.
          </note>
          <note>
            Det ena företaget var nystartat med en otroligt bra kundstock.
            Det gällde persienntillverkning. Det andra hade aldrig visat några
            röda siffror. Det hade ett bra bokslut och en stark balansräkning.
            De gick till en av de stora bankerna, SE-banken, och frågade om
            de kunde få låna pengar, 425 000, alltså två företag, för att
            köpa denna fastighet. Vad fick de för svar? Nej, det är inte intressant
            för oss. Den fastigheten har inget marknadsvärde. Det hade ingen
            betydelse hur mycket de hade i sin balansräkning, hur stort varulager
            som fanns i vitvaruföretaget och vilket kundreskontra som fanns
            i persienntillverkaren. Det var inte aktuellt. Det var bara det
            att då hade de redan börjat anpassa sig efter andra regler gällande
            vilka de skulle låna ut pengar till.
          </note>
          <note>
            Det här är något som sker och som kommer att ske ännu mer. Den
            dag kraven i Basel 2-reglerna går igenom fullt ut kommer det att
            stramas upp ytterligare. Och bankerna kommer naturligtvis att
            skylla på oss politiker för att vi genomför förändringar i förmånsrätten.
            Men det är inte detta det handlar om. Bankerna har alltså en skyldighet
            att kontrollera och ställa säkerheter inte mot en balansräkning
            utan mot förmågan att återbetala ett lån, det vill säga mot resultaträkningen.
          </note>
          <note>
            Det är det som har diskuterats i Banklagskommittén. Man har inte
            skrivit in det, men det är den diskussionen som förs, och det
            är den ambitionen som bankerna ska ha. Det är helt rätt tycker
            jag. Förmågan att återbetala lånet är det som ska gälla. För vad
            gör man annars?
          </note>
          <note>
            Jag var nedkallad till företagarna i Skaraborg som inledde med
            att säga att de har en annan uppfattning än företagarna i Stockholm
            när det gäller förmånsrättsordningen. De hade plockat med sig
            en möbelföretagare.
          </note>
          <note>
            Jag frågade naturligtvis hur balansräkningen såg ut. Man sade
            då att 2003 var ett väldigt tufft år. Det blev en förlust på grund
            av att man sålde ett företag.
          </note>
          <note>
            Jag undrade om det var därför som banken tog kontakt. Och det
            var det naturligtvis.
          </note>
          <note>
            När jag frågade vad det handlade om sade man att det handlade
            om en checkräkningskredit på 3 miljoner som banken hade börjat
            diskutera. Och i princip sade företaget till banken att ta nycklarna.
            Men vad ska banken göra? Inte vill den driva ett företag.
          </note>
          <note>
            Sedan visade det sig att företaget inte drabbades eftersom det
            inte blev problem. Det var den företagaren som man hade plockat
            dit och som man skulle visa var utsatt. Men å andra sidan kände
            han andra som var drabbade.
          </note>
          <note>
            Men jag har varit ute vid ett flertal tillfällen och försökt
            hitta de företag som är direkt drabbade.
          </note>
          <note>
            När jag frågade företagaren hur mycket fastigheterna var värderade
            till sade han att han hyr fastigheten. Och när jag frågade hur
            mycket inventarierna var värda sade han att de var värda några
            miljoner. När jag frågade hur mycket de skulle vara värda vid
            ett likvidationsförfarande, alltså vid en konkurs, sade han att
            det handlade om några hundra tusen.
          </note>
          <note>
            Då ska ni försöka få mig att tro att banken bryr sig om ifall
            de får 55 % eller 100 % av 100 000 eller 200 000 när det handlar
            om en checkräkningskredit på 3 miljoner.
          </note>
          <note>
            Man måste alltså gå in och analysera balansräkningarna. Vad är
            de värda vid ett likvidationstillfälle, konkurstillfälle?
          </note>
          <note>
            Därför är den här diskussionen mycket överdriven. Den handlar
            om någonting helt annat, nämligen att bankerna under lång tid
            har intecknat säkerheter som inte finns. Sedan har de upptäckt
            att de inte kan jobba på det sättet längre, och så passar de på
            ett tillfälle.
          </note>
          <note>
            När Basel 2-reglerna slår igenom totalt, vad ska de då skylla
            på? De börjar ju redan nu anpassa sig efter de regler som kommer.
            Och det är inte något som vi beslutar här i riksdagen, utan det
            är EU-lagstiftning. Då anpassar de sig redan nu.
          </note>
          <note>
            Jag förnekar inte att det finns ett litet antal företag som har
            drabbats av detta. Men kom inte och påstå att det är förmånsrättsordningen
            som är det intressanta.
          </note>
          <note>
            Dessutom ska man vara medveten om att skatteprivilegiet var en
            väldigt viktig del. Om det togs bort skulle också bankernas förmånsrätt
            minskas. Det var hela detta som var en uppgörelse i kommittén.
            I konsekvensens namn skulle man då gå tillbaka och återinföra
            skatteprivilegiet. Och vad säger då alla leverantörer?
          </note>
          <note>
            Det finns kreditgivare till företag i dag. Det är dels leverantörer,
            dels banker. Men varför ska vi värna bankerna så till den milda
            grad, och varför ska Sverige som enda land behålla en lagstiftning
            som inget annat land har?
          </note>
          <note>
            Jag kan också säga att vad som håller på att hända nu, framför
            allt i södra Sverige eftersom det finns en geografisk närhet,
            är att Den Danske Bank börjar ta marknadsandelar. Den vet hur
            man behandlar den här problematiken.
          </note>
          <note>
            Jag ska ta upp en annan sak som är väldigt intressant. Vilken
            bank är utsedd till årets bank? Jo, det är Den Danske Bank därför
            att den har nya sätt att fixa krediter.
          </note>
          <note>
            Sedan finns det en annan sak som är väldigt viktig i detta sammanhang
            och som också kommittén betonade och som bör betonas än mer, och
            det är riskkapitalförsörjningen generellt. Det är ett problem
            att vi i dag inte har några statliga kreditgarantier eller kreditgarantier
            genom kreditgarantiföreningar. Man kan lösa detta på ganska enkla
            sätt genom att utnyttja de kreditgarantiföreningar som finns,
            och med en viss statlig insats kan man se till att existerande
            strukturer gör att vi ökar riskkapitalförsörjningen på ett ganska
            finurligt sätt.
          </note>
          <note>
            Det är detta som vi ska börja jobba med. Tro inte att riskkapitalet
            påverkas i någon större utsträckning av den förändring som nu
            sker i förmånsrättsordningen. Det ska bli väldigt intressant,
            och jag välkomnar det. Det var väl också därför som man från början
            tog in i betänkandet att detta naturligtvis ska utvärderas.
          </note>
          <note>
            Om det nu skulle visa sig att ITPS kommer fram till att detta
            inte har inneburit någonting, så är det inte förmånsrättsordningen
            som har orsakat detta, utan det är andra saker. Vad ska man då
            komma med från Viviann Gerdins sida och så vidare? Vad finns det
            då att hämta annat än att springa den här populistiska vägen?
          </note>
          <note>
            Utan några egentliga belägg har man alltså fallit för en opinion
            som har börjat i en viss landsända i Sverige och på väldigt svaga
            grunder, skulle jag vilja säga.
          </note>
          <note>
            Jag yrkar bifall till förslaget i betänkandet.
          </note>
          <note type="speaker">
            Anf. 132 INGEGERD SAARINEN (mp):
          </note>
          <note>
            Herr talman! Jag yrkar bifall till reservationerna 2 och 3. Jag
            tycker att Jan Ertsborn och andra har beskrivit det hela så bra.
            Jag tycker därför inte att det behövs fler beskrivningar av varför,
            utan det räcker med bifall till reservationerna 2 och 3.
          </note>
          <note>
            När det gäller reservation 1 uppfattade jag det som Niclas Lindberg
            sade här som att vi har fått ett löfte om att det ska finnas ett
            resultat före sommaren där man uppskattar hur detta slår för småföretagen.
            Det ska finnas före sommaren för att vi ska kunna vidta åtgärder
            i budgetarbetet om det visar sig att det är problem.
          </note>
          <note>
            Om jag har uppfattat Niclas Lindberg rätt behöver jag inte yrka
            bifall till reservation 1. Men jag skulle gärna vilja få veta
            om detta är rätt. Jag tycker att det är viktigt att vi kan åtgärda
            detta vid budgetförhandlingarna till hösten om det visar sig att
            det finns problem.
          </note>
          <note>
            Frågan om den nya förmånsrättslagen tycker jag har hanterats
            på ett märkligt och upprörande sätt. Det finns faktiskt en riksdagsmajoritet
            för att skjuta upp det andra steget av reformen till 2007, det
            vill säga att äldre krediter går under den nya lagen där banken
            får ut bara 55 % i stället för 100 % av sina fordringar vid konkurs.
            Det finns en riksdagsmajoritet för att skjuta upp del två. Men
            Socialdemokraterna och Vänstern tricksar och hindrar faktiskt
            demokratin från att verka.
          </note>
          <note>
            Det som man har gjort när man har överfört detta från lagutskottet
            till finansutskottet tycker jag är upprörande. I finansutskottet
            åstadkommer man en lösning som gör att majoriteten inte får igenom
            sin åsikt.
          </note>
          <note>
            Som bekant har Socialdemokraterna, Vänstern och Miljöpartiet
            ett budgetsamarbete. Trots detta ansåg inte Socialdemokraterna
            och Vänstern att den här frågan var en budgetfråga när lagen infördes.
            Då är det inte en budgetfråga nu heller. Det blir inte en budgetfråga
            bara därför att Socialdemokraterna inte får sin vilja igenom.
            Dessutom har den här saken fått beklämmande proportioner. För
            att spara 200 miljoner för staten drar man bort säkerheter på
            50 miljarder från företagen.
          </note>
          <note>
            Och bankernas ändrade hantering med factoring och leasing medför
            att leverantörerna inte får nämnvärt mer vid konkurser. Vinsten
            av reformen blir liten, men skadan riskerar att bli gigantisk.
          </note>
          <note type="speaker">
            Anf. 133 YVONNE ANDERSSON (kd) replik:
          </note>
          <note>
            Herr talman! Ingegerd Saarinen sade att det är upprörande att
            Socialdemokraterna och Vänsterpartiet inte låter demokratin få
            agera i den här frågan. Men det är faktiskt Miljöpartiet som inte
            ställer upp på att splittra budgeten i finansutskottet så att
            vi får majoritet för reservation 1. Det är ju Ingegerd Saarinen
            och hennes parti som ser till att inte demokratin får agera fullt
            ut och vågar ta steget och splittra budgeten i finansutskottet.
            Det tycker jag är märkligt, och jag tycker att det uppseendeväckande,
            måste jag säga. God ton i sammanhanget är ju ändå att inte stå
            och skylla på andra partier när man själv är orsak till att det
            här inte går igenom. Det är ju faktiskt det ni är.
          </note>
          <note>
            Sedan tycker jag naturligtvis att både Socialdemokraterna och
            Vänsterpartiet skulle agera och ställa upp på reservation 1, men
            stå inte i talarstolen i Sveriges riksdag och säg att det är ett
            hot mot demokratin att de inte accepterar den. Det är ju ni som
            är ett hot mot demokratin. Om vi har majoritet för uppfattningen
            i reservation 1 så är det ju ni som ska bifalla den här i dag,
            och då får vi igenom det här. Värre än så är det ju inte. Det
            är det som jag tycker är märkligt. Vad säger Ingegerd Saarinen
            om detta?
          </note>
          <note type="speaker">
            Anf. 134 INGEGERD SAARINEN (mp) replik:
          </note>
          <note>
            Herr talman! Nu blir jag lite förvirrad här. Reservation 1 handlar
            ju om en utvärdering av den här lagen. Nu har Socialdemokraterna
            alltså gått med på att utvärderingen ska påskyndas så att vi har
            möjlighet att ta ställning till frågan i nästa budgetberedning
            och så att vi kan göra något åt detta till årsskiftet om det visar
            sig behövas. Vad är problemet?
          </note>
          <note type="speaker">
            Anf. 135 YVONNE ANDERSSON (kd) replik:
          </note>
          <note>
            Herr talman! Nu blir jag fundersam! Har Socialdemokraterna ansett
            att den här utvärderingen ska vara fulländad så att vi kan ta
            hänsyn till budgeten? Det har inte jag hört. Vi har yrkat att
            vi vill ha en underhandsrapport senast den 31 augusti 2005, och
            det är vi överens om. Men Socialdemokraterna har ju inte gått
            med på att vi ska få en rapport från utvärderingen. Det var ju
            därför vi ville skjuta på ikraftträdandet av andra delen till
            den 1 januari 2007: Vi ville ha utvärderingen.
          </note>
          <note>
            Nu säger du, Ingegerd Saarinen, att ni också ville ha den här
            utvärderingen och skjuta på det här till den 1 januari 2007.
          </note>
          <note>
            Det är enligt min uppfattning Miljöpartiet som inte agerar enligt
            sin egen uppfattning i finansutskottet, annars skulle vi ha majoritet
            för att vi fick en längre tid för att följa utvärderingen.
          </note>
          <note type="speaker">
            Anf. 136 INGEGERD SAARINEN (mp) replik:
          </note>
          <note>
            Herr talman! Miljöpartiet gjorde allt vad som var möjligt för
            att få till stånd den här lösningen att vi skulle skjuta upp steg
            2 till 2007, men det var inte möjligt att få igenom det i finansutskottet.
            Däremot löste man alltså frågan med utvärderingen på ett sätt
            som innebär att utvärderingen ska ge resultat senast tidig höst,
            men som jag har förstått det nu på Socialdemokraterna här faktiskt
            redan i vår, på ett sådant sätt att man ser vartåt det hela barkar.
            Visar det sig att det här ger uppenbara problem för småföretagen
            ska man alltså kunna göra någonting åt det i budgetförhandlingen
            och till exempel förändra procentsatsen redan vid årsskiftet.
          </note>
          <note type="speaker">
            Anf. 137 VIVIANN GERDIN (c) replik:
          </note>
          <note>
            Herr talman! Jag reagerade också på det Ingegerd Saarinen sade
            när hon deklarerade att hon egentligen instämde i reservation
            1. Min reaktion blev då att jag begärde ordet för att uppmana
            Miljöpartiet att instämma här. Då blir det ju en majoritet för
            förslaget, och vi kan få fram en delrapport. Jag vet ju att Miljöpartiet
            tidigare har värnat om just det här att inte försämra vad gäller
            kapitalförsörjning till småföretag. Här har man då en möjlighet
            att verkligen se till att återrapporteringen kommer snabbt.
          </note>
          <note>
            Jag vill också tillägga att vi från Centerpartiets sida naturligtvis
            tillstyrker reservationerna, och jag yrkar bifall till reservationerna
            1, 2 och 3.
          </note>
          <note type="speaker">
            Anf. 138 INGEGERD SAARINEN (mp) replik:
          </note>
          <note>
            Herr talman! Det här blir ju lite lustigt. Jag vill att Socialdemokraterna
            verkligen talar om ifall jag har missuppfattat vad det är de har
            sagt. Jag har uppfattat det så att Socialdemokraterna har deklarerat
            här i talarstolen i dag att utvärderingen ska ske mycket snabbt
            och att den ska vara färdig i vår. Av det jag tidigare har hört
            från finansutskottet är det så för att utvärderingen ska kunna
            ge bra signaler om vilka problem det här kan medföra för småföretagen,
            och blir det problem ska man alltså ändra lagstiftningen till
            det kommande årsskiftet.
          </note>
          <note>
            Så har jag uppfattat överenskommelsen i finansutskottet, och
            jag tycker att jag har fått det bekräftat av Socialdemokraterna
            här. I så fall behövs ju inte reservation 1, för snabbare än till
            våren kan vi ju knappast åstadkomma den här utvärderingen om vi
            ska göra den på något vettigt sätt.
          </note>
          <note type="speaker">
            Anf. 139 VIVIANN GERDIN (c) replik:
          </note>
          <note>
            Herr talman! Jag vill vara fullständigt säker på det hela. Det
            var ju snarast utvärderingen skulle göras, men vi borgerliga partier
            i lagutskottet har ju faktiskt föreslagit att den skulle tas fram
            till den 1 juli 2005. Av den anledningen finns det ju faktiskt
            en deadline.
          </note>
          <note type="speaker">
            Anf. 140 INGEGERD SAARINEN (mp) replik:
          </note>
          <note>
            Herr talman! Jag väljer nu den här gången att tro Socialdemokraterna
            på deras ord. Vi får väl se om det är förståndigt eller inte.
            Det kan vi tala om i juli.
          </note>
          <note type="speaker">
            Anf. 141 PER ROSENGREN (v) replik:
          </note>
          <note>
            Herr talman! Jag skulle vilja fråga Ingegerd Saarinen: Vad innebär
            det om man bifaller till exempel reservation 2?
          </note>
          <note>
            Jag skulle också vilja fråga Ingegerd Saarinen om en annan sak.
            Miljöpartiet ansluter sig nu till de övriga bankkramarpartierna
            som vill se till att bankerna ska garanteras utdelning på leverantörernas
            bekostnad. Jag trodde att de som gillade småföretag också var
            intresserade av att se till att leverantörerna fick någon form
            av utdelning.
          </note>
          <note>
            Beträffande Basel 2-reglerna: Är det inte så att bankerna använder
            förmånsrättslagen för att lyfta fram de här frågorna, och egentligen
            handlar det om Basel 2-reglerna.
          </note>
          <note>
            Dessutom: Vad säger Ingegerd Saarinen om de här företagen som
            har 23 miljoner i checkräkningskredit, men där vid likvidationstillfället
            den så kallade säkerhetsmassan är värd kanske 100 000200 000 kr?
            Menar Ingegerd Saarinen att för att trygga en checkräkningsgaranti
            på 23 miljoner har det någon betydelse om man får 55 % av 100
            000200 000 eller 100 %? Och detta sker då på bekostnad av leverantörerna.
          </note>
          <note>
            Det är sådana frågor som jag tycker att det är väldigt viktigt
            att få svar på från Miljöpartiet just nu.
          </note>
          <note type="speaker">
            Anf. 142 INGEGERD SAARINEN (mp) replik:
          </note>
          <note>
            Herr talman! Jag ber så mycket om ursäkt, men jag hann inte skriva
            ned alla Per Rosengrens frågor.
          </note>
          <note>
            Beträffande leverantörerna är det ju så att bankerna hittar vägar
            att kringgå den här nya lagstiftningen. De arbetar till exempel
            nu med factoring och leasing så att företagen faktiskt vid en
            konkurs inte har det kapital som de annars skulle ha haft, vilket
            innebär att leverantörerna ändå inte får utdelning. Bankerna ser
            nog till att få sitt i alla fall, men leverantörerna kommer inte
            att vinna på det här. De som förlorar på det här i stället är
            småföretagen, som förlorar 50 miljarder i säkerheter.
          </note>
          <note type="speaker">
            Anf. 143 PER ROSENGREN (v) replik:
          </note>
          <note>
            Herr talman! Det där är ju en myt, en sägen som över huvud taget
            inte finns belagd någonstans.
          </note>
          <note>
            Jag säger det återigen: Vad är säkerhetsmassan egentligen i ett
            företag som har en checkräkningskredit på 23 miljoner kronor och
            så har banken tagit en inteckning på det, men vid likvidationstillfället,
            konkurstillfället, har denna massa sjunkit till 100 000200 000?
            Menar Ingegerd Saarinen att bankerna bryr sig om de får 55 % eller
            100 % av dessa 100 000 eller 200 000 för en checkräkningskredit
            på 3 miljoner? Men det var inte det som var den huvudsakliga frågan.
          </note>
          <note>
            Den huvudsakliga frågan just nu är vad det enligt Ingegerd Saarinen
            innebär att man bifaller reservation 2. Det ställer nämligen en
            hel del på ända när det gäller vissa saker, det vill säga vilket
            datum som ska gälla. Är det rimligt att man biträder en reservation
            som innebär att man tvingas se till att genomföra konkurser före
            den 1 januari 2005? Det är det som det hela innebär. Hur man ska
            tolka detta står tämligen klart efter den diskussion som Niclas
            och de borgerliga nyss hade.
          </note>
          <note>
            Nu ser Ingegerd Saarinen till att man försätter dessa företag
            i konkurs så fort som möjligt under det här året, i stället för
            att avvakta och se om det finns en möjlighet att driva dem vidare
            nästa år. Det är precis det som Miljöpartiet nu håller på att
            driva fram.
          </note>
          <note type="speaker">
            Anf. 144 INGEGERD SAARINEN (mp) replik:
          </note>
          <note>
            Herr talman! Det finns givetvis inget som helst krav på att försätta
            företag i konkurs före årsskiftet. Det är ett ganska konstigt
            påstående.
          </note>
          <note>
            Däremot är det så att om vi stöder det här kommer företagarna
            att vid konkurs få en mycket svårare situation. Om bankerna bara
            får ut 55 % kommer företagarnas borgen att i mycket större utsträckning
            ryka.
          </note>
          <note type="speaker">
            Anf. 145 NICLAS LINDBERG (s) replik:
          </note>
          <note>
            Herr talman! Jag vill bara för sakens skull säga till Ingegerd
            Saarinen att vi har en uppgörelse i finansutskottet mellan Miljöpartiet,
            Socialdemokraterna och Vänsterpartiet, och den gäller.
          </note>
          <note type="speaker">
            Anf. 146 INGEGERD SAARINEN (mp) replik:
          </note>
          <note>
            Herr talman! Tack för det. Det innebär att jag inte behöver yrka
            bifall till reservation 1.
          </note>
          <note>
            Överläggningen var härmed avslutad.
          </note>
          <note>
            13 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 4
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 24 november
          </note>
          <note>
            Sven-Erik Sjöstrand
          </note>
          <note>
            Hillevi Larsson
          </note>
          <note>
            Kerstin Lundgren
          </note>
          <note>
            Inger Lundberg
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 30 november.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 24 november
          </note>
          <note>
            Berit Högman
          </note>
          <note>
            Per-Olof Svensson
          </note>
          <note>
            Christer Nylander
          </note>
          <note>
            Anders G Högmark
          </note>
          <note>
            Lars-Ivar Ericson
          </note>
          <note>
            Jörgen Johansson
          </note>
          <note>
            Kenneth Johansson
          </note>
          <note>
            Annika Qarlsson
          </note>
          <note>
            Åsa Torstensson
          </note>
          <note>
            Johan Löfstrand
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 30 november.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 24 november
          </note>
          <note>
            Catharina Elmsäter-Svärd
          </note>
          <note>
            Agneta Ringman
          </note>
          <note>
            Cecilia Widegren
          </note>
          <note>
            Cecilia Widegren
          </note>
          <note>
            Torsten Lindström
          </note>
          <note>
            Ulla Hoffmann
          </note>
          <note>
            Peter Pedersen
          </note>
          <note>
            Sten Lundström
          </note>
          <note>
            Ingegerd Saarinen
          </note>
          <note>
            Birgitta Gidblom
          </note>
          <note>
            Birgitta Gidblom
          </note>
          <note>
            Mikael Oscarsson
          </note>
          <note>
            Cecilia Wigström
          </note>
          <note>
            Kent Olsson
          </note>
          <note>
            Anders G Högmark
          </note>
          <note>
            Sonja Fransson
          </note>
          <note>
            Lennart Klockare
          </note>
          <note>
            Lars-Ivar Ericson
          </note>
          <note>
            Lars-Ivar Ericson
          </note>
          <note>
            Rolf Gunnarsson
          </note>
          <note>
            Henrik Westman
          </note>
          <note>
            Tobias Billström
          </note>
          <note>
            Ulla Löfgren
          </note>
          <note>
            Sten Tolgfors
          </note>
          <note>
            Tomas Högström
          </note>
          <note>
            Maud Ekendahl
          </note>
          <note>
            Cristina Husmark Pehrsson
          </note>
          <note>
            Göran Lindblad
          </note>
          <note>
            Sten Lundström
          </note>
          <note>
            Owe Hellberg
          </note>
          <note>
            Marie Wahlgren
          </note>
          <note>
            Peter Danielsson
          </note>
          <note>
            Cristina Husmark Pehrsson
          </note>
          <note>
            Maud Ekendahl
          </note>
          <note>
            Ulla Löfgren
          </note>
          <note>
            Lars Johansson
          </note>
          <note>
            Ola Rask
          </note>
          <note>
            Berit Högman
          </note>
          <note>
            Johan Linander
          </note>
          <note>
            Bertil Kjellberg
          </note>
          <note>
            Hillevi Engström
          </note>
          <note>
            Ulf Sjösten
          </note>
          <note>
            Bengt-Anders Johansson
          </note>
          <note>
            Cecilia Widegren
          </note>
          <note>
            Billy Gustafsson
          </note>
          <note>
            Carina Adolfsson Elgestam
          </note>
          <note>
            Torsten Lindström
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 30 november.
          </note>
          <note>
            18 § Kammaren åtskildes kl. 16.32.
          </note>
          <note>
            Förhandlingarna leddes
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
