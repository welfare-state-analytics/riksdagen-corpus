<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 200405</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 200405</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--129</head>
          <docDate when="2005-05-30 00:00:00">2005-05-30 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2004/05:129
          </note>
          <note>
            Måndagen den 30 maj
          </note>
          <note>
            Kl. 10:00 - 11:44
          </note>
          <note>
            1 § Justering av protokoll
          </note>
          <note>
            Justerades protokollet för den 24 maj.
          </note>
          <note>
            2 § Meddelande om frågestund
          </note>
          <note>
            Tredje vice talmannen meddelade att vid frågestunden torsdagen
            den 2 juni kl. 14.00 skulle följande statsråd närvara:
          </note>
          <note>
            Finansminister Pär Nuder, utbildnings- och kulturminister Leif
            Pagrotsky, socialminister Berit Andnor, statsrådet Carin Jämtin
            och statsrådet Jens Orback.
          </note>
          <note>
            3 § Svar på interpellation 2004/05:578 om journalisters rätt
            att bevaka FN-möten
          </note>
          <note type="speaker">
            Anf. 1 Utrikesminister LAILA FREIVALDS (s):
          </note>
          <note>
            Fru talman! Nina Lundström har, med hänvisning till att FN-kontoret
            i Genève, Unog, den 4 maj 2005 förvägrade taiwanesiska journalister
            ackreditering för att bevaka Världshälsoförsamlingens möte i Genève
            den 1625 maj, frågat mig hur jag avser agera med anledning av
            att WHO:s möten inte kan bevakas av journalister i enlighet med
            artikel 19 i FN:s Universal Declaration of Human Rights, samt
            vilka åtgärder jag tänker vidta för att FN samt FN:s olika organ
            lever upp till de egna deklarationerna om vikten av att journalister
            ges rätt att söka, ta del av och förmedla information.
          </note>
          <note>
            Det fria ordet har självfallet sin givna plats i ett öppet och
            ansvarstagande FN. Journalister har där en viktig roll att spela.
          </note>
          <note>
            I fallet med de taiwanesiska journalisternas ackrediteringsansökan
            hänvisar Unog i sitt avslag till gällande ackrediteringsvillkor,
            som gäller inom FN generellt. Enligt dessa ges ackreditering till
            journalister som har sin bas i medieorganisationer från medlem
            eller observatör i FN. Taiwan är inte upptaget som medlem eller
            observatör i FN, vilket bland annat framgår av FN:s generalförsamlings
            resolution 2578 från 1971.
          </note>
          <note>
            Jag tycker inte att de nuvarande reglerna är ändamålsenliga,
            varför vi stöder ansträngningarna att finna pragmatiska lösningar
            på dessa frågor, som kan möjliggöra för en bredare krets av journalister
            än i dag att tillåtas att delta i FN:s olika möten. Jag kommer
            även fortsättningsvis att förespråka och stödja ansträngningar
            att finna sådana lösningar i kontakterna med berörda FN-organ.
          </note>
          <note type="speaker">
            Anf. 2 NINA LUNDSTRÖM (fp):
          </note>
          <note>
            Fru talman! Den 3 maj firades pressfrihetens dag i Sverige och
            världen, och generalförsamlingen uttalade sig för pressfriheten
            och yttrandefriheten och ansåg att det här är omistliga delar
            av den demokratiska utvecklingen i världen.
          </note>
          <note>
            Den 5 maj skriver Taipei Times på sin förstasida om hur FN-organ
            nekar journalister ackreditering vid WHA-mötet i Genève den 1625
            maj. Det skriver man den 5 maj.
          </note>
          <note>
            Jag reagerar på det som utrikesministern anger i sitt svar, nämligen
            den beskrivning som finns angående ackrediteringsregelverket.
            Enligt de uppgifter som jag har fått mig till handa hade taiwanesiska
            journalister möjlighet att delta fram till 2003, och det var när
            WHO skötte ackrediteringen till det högsta beslutande organet,
            WHA.
          </note>
          <note>
            Förra året fick två taiwanesiska journalister ackreditering,
            en med brittiskt pass och en med amerikanskt pass. I år kan vi
            konstatera att ingen, oavsett vilket pass man hade, fick ackreditering.
            Var det så att man företrädde taiwanesiska medier så fick man
            inte ackreditering.
          </note>
          <note>
            Den 20 maj protesterar Society of Professional Journalists och
            tillskriver FN:s generalsekreterare, Kofi Annan, och påtalar att
            FN:s nya krav strider mot FN:s artikel 19 om möjligheten att få
            tillgång till information och att sprida information, det vill
            säga delar av FN:s universella rättigheter och mänskliga rättigheter.
            Än mer anmärkningsvärt blir det när FN-organ och FN:s kommissionär
            för mänskliga rättigheter samtidigt har en speciell rapportör
            som just arbetar med frågor om hur man ska försäkra sig om att
            journalister, den fria pressen och yttrandefriheten ska möjliggöras
            både i FN och i världen i övrigt.
          </note>
          <note>
            Jag menar därmed att det finns anledning att ställa följdfrågor
            till utrikesministern. Utrikesministerns beskrivning av vad som
            har inträffat tycker jag väcker den första frågan. Är det så att
            utrikesministern har tillgång till den här informationen, och
            vad har i så fall den svenska regeringen gjort? Det andra är att
            utrikesministern i sitt svar anger att regeringen och Sverige
            ska möjliggöra för en bredare krets av journalister än i dag att
            tillåtas att delta i FN:s olika möten. Då är min följdfråga: Vad
            innebär beskrivningen bredare krets?
          </note>
          <note>
            Jag menar, i enlighet med de protester som har kommit, att man,
            inte bara från den organisation som jag tog upp utan från många
            fler, ser med stor oro på den här utvecklingen, men också på FN:s
            roll. När FN samtidigt i deklarationer, i det operativa arbetet
            och när det gäller de speciella rapportörerna betonar vikten av
            fri press och yttrandefrihet så kan det inte i praxis sedan ske
            ett agerande som faktiskt direkt står i strid med det man står
            upp för i andra avseenden. Därför vill jag också veta vad utrikesministern
            konkret avser att vidta för åtgärder, för det gick inte att utläsa
            ur svaret.
          </note>
          <note type="speaker">
            Anf. 3 Utrikesminister LAILA FREIVALDS (s):
          </note>
          <note>
            Fru talman! I sina regler hänger FN upp ackrediteringen på att
            man ska tillhöra en medieorganisation som är registrerad och också
            att det ID man har som journalist är utfärdat av en stat som generalförsamlingen
            erkänner. Det rör sig alltså i själva verket om två frågor: dels
            själva ID-frågan, dels den praktiska möjligheten för journalisten
            att delta i FN-möten.
          </note>
          <note>
            För vår del stöder vi ansträngningarna att finna pragmatiska
            lösningar på de här frågorna som kan göra det möjligt för en bredare
            krets av journalister än i dag att tillåtas att delta i FN:s olika
            möten.
          </note>
          <note>
            Jag har information om att FN:s kommunikationsgrupp inom FN:s
            sekretariats informationsavdelning hade ett möte i Nairobi förra
            året. Vid det mötet fattades inte några beslut om nya ackrediteringsrutiner.
            Men resultatet av mötet var ändå en promemoria som tillställdes
            hela FN-familjen och som uppmanade till enhetliga ackrediteringsrutiner.
          </note>
          <note>
            Fackorganen, till exempel WHO, är inte bundna av sekretariatets
            riktlinjer direkt, men de betraktar dem ändå som normerande för
            FN-familjen. En pragmatisk lösning på ackrediteringsfrågan var
            enligt sekretariatet knappast möjligt att uppnå så länge som Kina
            motsatte sig att journalister från Taiwan deltar.
          </note>
          <note>
            Det här är alltså den situation vi befinner oss i. Det är ingen
            lycklig situation, utan här måste vi anstränga oss att försöka
            hitta mera praktiska lösningar där vi kommer runt det här hindret
            som vissa länder ställer upp när det handlar om att journalister
            från länder som inte har status i FN vill delta. Problemet med
            Taiwan är ju i grunden att landet varken är medlem eller observatör
            i FN.
          </note>
          <note type="speaker">
            Anf. 4 NINA LUNDSTRÖM (fp):
          </note>
          <note>
            Fru talman! Ytterst handlar det inte enbart om taiwanesiska journalister.
            Att omöjliggöra för vissa journalister att delta, genom att det
            inte räcker med identitetshandlingar och att man företräder en
            medieorganisation, innebär att man politiskt kan förhindra journalister
            från vissa länder att få ackreditering.
          </note>
          <note>
            Jag vill också påminna om att FN:s kommission för mänskliga rättigheter
            och dess speciella rapportör betonar just journalisters rätt att
            även i konfliktdrabbade områden verka utifrån artikel 19. Det
            finns vällovliga uttalanden från FN i olika deklarationer. Man
            anger exempelvis att fria och pluralistiska medier inte bara är
            budbärare av goda och dåliga nyheter utan också sprider värderingar
            som påverkar samhället. I år var exempelvis temat för pressfrihetens
            dag att betona mediernas roll, och naturligtvis även journalisternas
            ansvar. Vi kan också konstatera att journalister i sitt förvärv
            många gånger utsätter sig för stor fara. Alla har vi med oss bilder
            som journalister spridit över världen och som för evigt satt sig
            i våra sinnen.
          </note>
          <note>
            Jag menar att det också är intressant att notera den historiska
            utvecklingen av vad som inträffat i WHO:s hantering. Jag har nämligen
            uppfattningen att taiwanesiska journalister fram till 2003 fick
            delta, men därefter har något inträffat. Detta väcker oro inför
            kommande FN-organisationers sammanträden, inte minst nästa år,
            för vad som kommer att hända. Grundfrågeställningen är dock: Vem
            avgör vilka den så kallade bredare kretsen omfattar? Och vad kommer
            den svenska hållningen att vara?
          </note>
          <note>
            Jag efterlyser ett ställningstagande från utrikesministern om
            att det för vår del rimligen borde vara så att journalister har
            tillgång till den här typen av organ. Inte minst ter det sig märkligt
            med tanke på att WHO:s stora mission i världen i dag är att förhindra
            smittspridning. Vi har sars, vi har fågelinfluensa och vi har
            risken för pandemier. Men samtidigt har vi alltså ett område i
            världen, med 23 miljoner människor, som inte ges möjligheter att
            delta. Journalister kan inte verka och sprida den information
            som ges och på så sätt vara delaktiga i att nyheter och information
            om möjligheterna sprids.
          </note>
          <note>
            Den information jag har visar att det uppenbarligen finns stora
            utmaningar i detta. Det vore därför vällovligt med ett tydligt
            ställningstagande från svensk sida att journalisters rätt att
            verka och bevaka FN-möten måste stå i samklang med artikel 19
            och att vi måste göra vårt absolut yttersta för att de ska få
            den möjligheten. Vi måste, i enlighet med vad som sägs inom olika
            FN-organ, verka för den fria pressen och för yttrandefriheten
            även i konfliktdrabbade områden.
          </note>
          <note>
            Jag tycker mig emellertid fortfarande höra att det finns vissa
            tveksamheter från utrikesministerns sida på grund av det politiska
            läget, och jag vill bara betona att jag tycker att man ska sätta
            pressfriheten och yttrandefriheten i fokus i just denna fråga
            och verkligen vidta alla tänkbara åtgärder för att motverka och
            förebygga den här typen av händelser framöver.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2004/05:579 om den nya MR-lagstiftningen
            i Turkiet
          </note>
          <note type="speaker">
            Anf. 5 Utrikesminister LAILA FREIVALDS (s):
          </note>
          <note>
            Fru talman! Sten Lundström har ställt frågor till mig om vilka
            initiativ jag avser att vidta med anledning av den nya lagstiftningen
            om mänskliga rättigheter i Turkiet. Frågorna berör tillämpningen
            av de nya lagarna och hur detta redovisas av Turkiet, steg för
            att ytterligare utveckla demokratin och rättssäkerheten, de etniska
            minoriteternas rättigheter samt förföljelsen av oppositionella.
          </note>
          <note>
            Jag välkomnar att respekten för mänskliga rättigheter i Turkiet
            uppmärksammas. Trots betydande framsteg under senare år, bland
            annat på lagstiftningsområdet, återstår det mycket att göra. De
            nu aktuella exempel Sten Lundström nämner erinrar om att reformerna
            också måste genomföras ute i samhället, och genomsyra det. Det
            gäller bland annat regeringens uttalade nolltolerans mot tortyr,
            kvinnors rättigheter, yttrande- och föreningsfriheten. Det gäller
            också kurdernas och de religiösa minoriteternas rättigheter. Förföljelser
            av företrädare för oppositionella partier och grupper måste upphöra.
          </note>
          <note>
            Jag noterar samtidigt att situationen under de senaste två tre
            åren märkbart har förbättrats. Det var också därför som Europeiska
            rådet i december bedömde att Turkiet tillräckligt uppfyllde kraven
            för att medlemskapsförhandlingar ska kunna inledas. Utvecklingen
            har alltså gått i rätt riktning, och det är uppenbart att EU-processen
            och Turkiets utsikter om ett framtida medlemskap har bidragit
            till detta.
          </note>
          <note>
            Inom ramen för EU-samarbetet, inte minst i samband med förhandlingarna
            med Turkiet, kommer Sverige att fortsätta bevaka att landet genomför
            sina åtaganden. Ett medlemskap i EU förpliktar, och det blir en
            viktig uppgift för såväl oss som för övriga medlemsstater att
            följa hur respekten för mänskliga rättigheter efterlevs. Konkreta
            resultat på det området kommer att vara en förutsättning för att
            framsteg ska kunna göras i förhandlingarna.
          </note>
          <note>
            Jag vill också framhålla att EU-kommissionen nära följer hur
            respekten för mänskliga rättigheter utvecklas i Turkiet. En utförlig
            rapport kommer även fortsättningsvis att avlämnas varje år. Rapporten
            är en viktig värdemätare på tillståndet i Turkiet. Sverige och
            EU:s övriga medlemsstater kommer att studera den noga. Inte minst
            i detta sammanhang ligger det också i den turkiska regeringens
            intresse att noggrant redovisa metoder och resultat i genomförandet
            av nya lagar.
          </note>
          <note>
            I vår bilaterala relation med Turkiet kommer vi att fortsätta
            att lyfta fram respekten för mänskliga rättigheter. Det sker,
            liksom hittills, i den löpande politiska dialogen. Jag välkomnar
            i detta sammanhang också det breda engagemang som finns här i
            riksdagen, och de ökande parlamentariska kontakterna.
          </note>
          <note>
            Vi kommer också att fortsätta verka aktivt för att Turkiet ska
            kunna leva upp till kraven för EU-medlemskap. Inom ramen för regeringens
            program för ökade kontakter med det turkiska samhället planeras
            ett utökat utvecklingssamarbete med bland annat fortsatt stöd
            för utbildning av domare och åklagare. Möjligheterna ska också
            öka för enskilda organisationer i Sverige att samarbeta med turkiska
            partner kring frågor som rör mänskliga rättigheter, demokratins
            kultur och utvecklingen av det civila samhället. Vi ser ett särskilt
            värde i att genom breda folkliga kontakter arbeta för att främja
            en turkisk EU-anpassning. Jag hoppas att vi i den processen också
            ska kunna engagera många i Sverige med egen bakgrund i Turkiet.
          </note>
          <note>
            System- och attitydförändringar tar tid. Från regeringens sida
            kommer vi att långsiktigt fortsätta arbeta för att på olika sätt
            föra Turkiet närmare EU och ett fullvärdigt medlemskap. Vårt stöd
            för detta välkomnas av den turkiska regeringen. Det ger oss också
            goda förutsättningar att föra en konstruktiv dialog om hur vi
            gemensamt kan främja ökad respekt för de mänskliga rättigheterna
            i Turkiet.
          </note>
          <note>
            Då Sten Lundström, som framställt interpellationen, anmält att
            han var förhindrad att närvara vid sammanträdet medgav tredje
            vice talmannen att Alice Åström i stället fick delta i överläggningen.
          </note>
          <note type="speaker">
            Anf. 6 ALICE ÅSTRÖM (v):
          </note>
          <note>
            Fru talman! Jag vill tacka utrikesministern för svaret.
          </note>
          <note>
            Tyvärr har det under det senaste året kommit flera signaler om
            övergrepp i Turkiet när det gäller mänskliga rättigheter. Det
            ligger i allas vårt intresse att se till att den nya lagstiftningen
            i Turkiet också implementeras i verkligheten. Jag ska lyfta fram
            några exempel som kommit fram under den senaste tiden, till exempel
            från ordföranden för det kurdiska partiet Dehab. Dess kommitté
            för rättvisa och mänskliga rättigheter har i en rapport meddelat
            att under de två första månaderna 2005 dog fem människor i Sirnak
            till följd av tortyr. Det finns en lång lista med MR-brott som
            begåtts mot Dehabmedlemmar i en rad städer runtom i Turkiet.
          </note>
          <note>
            Men det är inte bara Dehabpartiets medlemmar som drabbats av
            MR-brott. Det har även förekommit incidenter där unga pojkar varit
            inblandade. Till exempel utsattes två pojkar, 12 och 14 år, som
            under det kurdiska nyårsfirandet den 21 mars släpat den turkiska
            flaggan på marken, för hårda repressalier från militärledningens
            sida. De sågs som landsförrädare och skulle läxas upp. Det här
            är oroväckande tecken.
          </note>
          <note>
            Det finns också andra oroväckande tecken. Människorättsorganisationen
            IHD har publicerat en rapport om kränkningar av de mänskliga rättigheterna
            år 2004. Enligt den rapporten var antalet personer som utsattes
            för tortyr 1 040 år 2003. Åren 2002, 2001 och 2000 var antalet
            tortyrfall 876, 862 respektive 594. Detta tyder på att vi ser
            en utveckling som snarare går åt fel håll.
          </note>
          <note>
            Med anledning av detta vill jag ställa en fråga till utrikesministern,
            som i sitt svar säger att man ser en utveckling åt rätt håll i
            Turkiet. De här siffrorna, som kommer i olika rapporter, tyder
            snarare på att vi den senaste tiden har fått en utveckling som
            går åt felaktigt håll. Därför vill jag fråga utrikesministern
            hur man lyfter fram den här frågan i EU. Den utförliga rapport
            som kommer att avlämnas varje år är givetvis viktig, men det går
            inte att vänta på en rapport varje år, utan man måste reagera.
            Min fråga är: Hur kommer utrikesministern att agera i EU för att
            man omedelbart, vid varje tillfälle då sådana här rapporter kommer,
            också tar en dialog med den turkiska regeringen för att sätta
            press så att vi får en utveckling i positiv riktning?
          </note>
          <note>
            Avslutningsvis vill jag ställa ytterligare en fråga. Det ökade
            samarbetet tycker jag är väldigt viktigt. Hur kommer utrikesministern
            att agera för att det ska bli ett samarbete med olika etniska
            grupper, med olika oppositionspartier och med olika grupper i
            Turkiet? Det är viktigt att man får en bred dialog mellan Sverige
            och Turkiet på alla olika plan.
          </note>
          <note type="speaker">
            Anf. 7 Utrikesminister LAILA FREIVALDS (s):
          </note>
          <note>
            Fru talman! MR-organisationer, EU-kommissionen och en rad andra
            organisationer följer med stort intresse utvecklingen i Turkiet.
            Det tror jag att vi alla gör. Organisationerna är faktiskt överens
            om att det går åt rätt håll i Turkiet. Till exempel slår MR-organisationer
            och andra organisationer fast att tortyr inte längre är en systematisk
            företeelse. Men det sker fortfarande, och varje sådant enskilt
            fall är oacceptabelt. Det krävs en fortsatt utveckling för att
            genomsyra hela samhället. Ända ned till minsta polisstation ska
            man ha fått klart för sig vilka principer och normer som ska gälla
            i Turkiet i framtiden.
          </note>
          <note>
            Det är svårt att diskutera de enskilda fall som Alice Åström
            nämner. Vi har inte tillräcklig information för att kunna avgöra
            vad som är sant i varje enskilt fall. Men det finns motstridiga
            uppgifter.
          </note>
          <note>
            Det är naturligtvis viktigt att vi inte bara kontrollerar detta
            någon enstaka gång och gör enstaka nedslag. Det krävs en löpande
            dialog med Turkiets företrädare. Min kollega, utrikesminister
            Gül, leder en reformkommitté i Turkiet, som ska driva utvecklingen
            framåt. Med den har EU möten varje vecka för att stämma av hur
            utvecklingen går. Det finns ett intensivt arbete som pågår oavbrutet.
            Man följer alla enskilda incidenter som inträffar och rapporter
            om hur utvecklingen går.
          </note>
          <note>
            Alice Åström framhåller att man måste samarbeta med olika typer
            av grupper etniska och politiska och det är en självklarhet för
            Sverige. När vi nu utvidgar vår kontaktyta gör vi det utifrån
            en mångfald både på den svenska och den turkiska sidan. Olika
            grupper i Sverige ska ha möjlighet att utnyttja de resurser som
            ställs till förfogande för att knyta kontakter och fördjupa samarbetet
            med motsvarande grupper i Turkiet.
          </note>
          <note type="speaker">
            Anf. 8 ALICE ÅSTRÖM (v):
          </note>
          <note>
            Fru talman! Jag tackar utrikesministern för detta svar, framför
            allt det som gäller vikten av mångfald i kontakterna och breda
            kontaktytor. Jag tror att det är ett sätt att utveckla en dialog
            och stärka både MR-organisationer och politiska organisationer
            till att utveckla Turkiet i mer demokratisk riktning, där man
            hela tiden tar steg.
          </note>
          <note>
            Jag vill poängtera att de signaler som kommer från många håll
            är oroande. I de kontakter som jag har får jag ofta möta dessa
            övergrepp som sker. Jag vet att det finns stora förhoppningar
            hos många grupper i Turkiet om att EU-medlemskapet och möjligheten
            till förhandlingar ska leda till förändringar. Det gör kanske
            att man fokuserar mer på de övergrepp som fortfarande sker. Det
            finns stora förhoppningar. Därför är det viktigt att man fortsätter
            att sätta press och att man uppmärksammar allting.
          </note>
          <note>
            Jag ska ta upp ytterligare en fråga, som inte fanns med i interpellationen
            men som också är en signal som tyder på att man i Turkiet går
            i felaktig riktning. Den turkiska högsta domstolen har beslutat
            att lärarorganisationen Egitim Sen ska upplösas. Den företräder
            ungefär 200 000 medlemmar gentemot myndigheter och arbetsgivare.
            Bakgrunden är att man i sina stadgar och policydokument försvarar
            rätten till modersmålsundervisning för alla barn och allas rätt
            att utvecklas utifrån sin kulturella bakgrund. Högsta domstolen
            anser att detta strider mot republiken Turkiets konstitution,
            där det står att alla undervisning ska ske på turkiska.
          </note>
          <note>
            Detta är också en oroande signal. Man förbjuder en organisation
            som också är ett lärarfack för att den uttrycker något som vi
            tycker är fullständigt självklart här i Sverige och som också
            EU betonar som självklart: Man ska få prata sitt modersmål och
            få utveckla sin egen kulturella särart. Detta är ytterligare ett
            fall som gör mig oroad. Det här vill jag att utrikesministern
            också ska ta med sig.
          </note>
          <note>
            Jag vill också betona frågan om rättsväsendet i Turkiet. Där
            behövs det verkligen en utveckling. Jag vet att Sverige är aktivt
            när det gäller stöd för utbildning av domare och åklagare och
            för att man ska stärka rättsväsendet. Men det finns också signaler
            om att kvinnors rättigheter inte alls betonas på samma sätt. Man
            ser inte kvinnors rättigheter och kvinnors skydd mot våld och
            mot sexuella övergrepp som särskilt viktiga i rättsväsendet. Därför
            vill jag också fråga utrikesministern: Hur agerar man i kontakterna
            med Turkiet när det gäller att försvara kvinnors rättigheter,
            och hur betonar man detta i utbildningen, när man nu från svensk
            sida är inblandad i utbildningen av det turkiska rättsväsendet?
          </note>
          <note type="speaker">
            Anf. 9 Utrikesminister LAILA FREIVALDS (s):
          </note>
          <note>
            Fru talman! Det är naturligtvis viktigt att den turkiska regeringen
            intensifierar sitt reformarbete. Det är viktigt att de ger de
            rätta signalerna till omvärlden om att arbetet fortsätter. Det
            är fortfarande mycket kvar att göra.
          </note>
          <note>
            Det handlar just om sådana saker som Alice Åström tar upp: rätten
            för barn att få undervisning på sitt eget språk och rätten att
            utveckla sin kultur. Det handlar om religiösa minoriteters rättigheter,
            och där väntar vi på en ny lag om religionsfrihet, för det är
            något vi förväntar oss av Turkiet. Kvinnors rätt är oerhört central.
          </note>
          <note>
            När vi nu utarbetar vårt breddade program för att öka kontakterna
            med olika delar av det turkiska samhället betonas naturligtvis
            just kvinnornas rättigheter och ställning mycket starkt från svensk
            sida. Över huvud taget är denna fråga något som vi betonar starkt
            eftersom den handlar om så fundamentala rättigheter i ett samhälle.
            I den utveckling som Turkiet genomgår är detta en av de viktigaste
            frågorna, vid sidan av detta med religiösa minoriteters rättigheter,
            kulturella skillnader och så vidare. Detta är substansen i det
            samarbete med Turkiet som vi nu utvecklar.
          </note>
          <note type="speaker">
            Anf. 10 ALICE ÅSTRÖM (v):
          </note>
          <note>
            Fru talman! Avslutningsvis vill jag peka på de problem som finns.
            När kommissionen fattade sitt beslut ansåg inte vi i Vänsterpartiet
            att Turkiet hade nått så långt att man egentligen uppfyllde Köpenhamnskriteriet.
            Men nu har man tagit ytterligare steg, och under hösten kommer
            förhandlingar att inledas. Då är det viktigt att man lyfter fram
            och betonar dessa frågor.
          </note>
          <note>
            I alla de kontakter jag har haft med olika grupper betonar man
            också vikten av att Turkiet ska få börja förhandla och kunna bli
            fullvärdig medlem i EU. Där tror jag att vi alla har ett gemensamt
            intresse av att se till att Turkiet får dessa möjligheter. Därför
            är det så viktigt att lyfta fram de mänskliga rättigheterna och
            de övergrepp som sker, för det är till gagn både för Turkiet som
            land och för de grupper som i dag utsätts för förtryck i Turkiet.
            Där har vi alla ett gemensamt intresse av kontakter och dialog,
            så att vi kan se till att man tar ytterligare ett steg och i verkligheten
            implementerar den lagstiftning som man har antagit. Då kan man
            få ett fungerande samhälle där alla har lika rättigheter.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2004/05:583 om den baskiska frågan
          </note>
          <note type="speaker">
            Anf. 11 Utrikesminister LAILA FREIVALDS (s):
          </note>
          <note>
            Fru talman! Alice Åström har frågat mig vilka initiativ jag avser
            att ta inom EU för att medverka till en fredlig och demokratisk
            lösning av situationen i Baskien, om jag avser att vidta åtgärder
            inom EU för att det baskiska folket ska tillerkännas självbestämmanderätt,
            och vilka initiativ jag avser att ta inom EU för att medverka
            till att den spanska centralmakten respekterar demokratiska fri-
            och rättigheter, såsom yttrande- och tryckfrihet i hela Spanien.
          </note>
          <note>
            Inledningsvis vill jag betona att det efter Francotidens förtryck
            av bland annat baskerna har skett en fredlig och demokratisk utveckling
            av situationen i hela Spanien. Efter att ETA:s våldsdåd skördat
            800 dödsoffer har det nu gått drygt två år sedan ett attentat
            med dödlig utgång utfördes av den organisationen. Sedan den demokratiska
            konstitutionen infördes 1978 har de 17 regionerna i landet fått
            ett stort mått av självstyre, med egna parlament och egna regeringar
            med primärt ansvar för ett stort antal politikområden. Baskien
            har därutöver fått en egen poliskår samt kontroll över skolväsende
            och beskattning. Baskien har således redan i dag en hög grad av
            självbestämmanderätt.
          </note>
          <note>
            Den baskiske regeringschefen har lagt fram en plan för ytterligare
            ökat självstyre. Den har förkastats av det nationella spanska
            parlamentet. Den har inte heller längre stöd i det regionala parlamentet
            på grund av motstånd från båda sidor. Det finns dock fortfarande
            en spänning mellan regioner och centralmakt. Inte minst den nuvarande
            spanska regeringen för en aktiv dialog med regionerna om reformer
            av konstitutionen som skulle tillgodose vissa av regionernas krav.
          </note>
          <note>
            Hur dessa ska utformas är en fråga för parterna i Spanien själva.
            Frågan om regioners bestämmanderätt ligger helt utanför EU:s behörighet,
            och det finns ingen anledning att ta initiativ där.
          </note>
          <note>
            Det nuvarande unionsfördraget, liksom det konstitutionella fördraget
            som ligger för ratifikation hos medlemsstaterna, slår fast att
            unionen bygger på de principer som är gemensamma för medlemsstaterna
            om frihet, demokrati och respekt för de mänskliga rättigheterna
            och de grundläggande friheterna samt på rättsstatsprincipen. Jag
            har ingen anledning att ifrågasätta Spaniens vilja att leva upp
            till dessa principer.
          </note>
          <note type="speaker">
            Anf. 12 ALICE ÅSTRÖM (v):
          </note>
          <note>
            Fru talman! Jag tackar utrikesministern för svaret. Frågan om
            Baskien debatteras sällan i riksdagen eller ute i samhället över
            huvud taget. Visst ligger det väldigt mycket i utrikesministerns
            svar att frågorna om regioners självbestämmande inte ligger i
            linje med EU:s behörighet och att man inte bör ta initiativ bara
            för det utan att det är Spaniens egen fråga som det har bestämmanderätt
            över.
          </note>
          <note>
            Anledningen till att jag ändå har tagit upp frågan och tycker
            att det är viktigt att debattera den är de motsättningar som har
            funnits under så väldigt lång tid. ETA:s våldsaktioner har varit
            fruktansvärda, och många människor har dött. De måste man definitivt
            ta avstånd från. De har nu upphört. Vi har haft en period under
            lite mer än två år där vi inte haft några våldsdåd.
          </note>
          <note>
            Det finns en oro i den spänning som finns mellan centralmakten
            och den autonomi som Baskien hittills har fått. I och med att
            man nu håller på att reformera konstitutionen är det viktigt att
            man tar nya steg så att spänningen kan minska ytterligare. Det
            är i allas vårt intresse att se till att det inte blossar upp
            en väpnad konflikt i Spanien igen. Det är en fråga som är gemensam
            för EU.
          </note>
          <note>
            Det gemensamma arbetet när det gäller terroristbekämpningen är
            att förebygga terrorism och minska risken för våldsdåd. Det är
            någonting som man måste våga diskutera även i de enskilda EU-länderna.
            Där lyfter vi i vanliga fall inte frågan och debatterar på det
            sättet. Vi ser det mer som en inrikespolitisk fråga som länderna
            kan avgöra själva. Men det är en fråga som gäller oss alla.
          </note>
          <note>
            Jag vill ställa en fråga till utrikesministern. Flertalet tidningar
            har förbjudits att komma ut, vilket strider mot yttrandefriheten.
            Man säger inom EU att man står för demokrati och mänskliga rättigheter.
            Man bör även lyfta frågan om yttrandefriheten. Att förbjuda tidningar
            och att hindra tidningar att komma ut är ett sätt att agera som
            EU inte anser vara acceptabelt.
          </note>
          <note>
            Det finns över 700 basker som sitter fängslade för olika politiska
            brott. Det finns många som har suttit fängslade långa tider utan
            rättegång. Det är ett system som jag tycker att man bör reagera
            på. Jag tror inte att det är till nytta för EU och länderna inom
            EU om vi inte lyfter fram den politiska agendan och också för
            den debatten inom EU-kretsen.
          </note>
          <note>
            Min fråga till utrikesministern är: Avser utrikesministern att
            ändå föra den diskussionen och dialogen inom EU för att lyfta
            frågan i vårt gemensamma intresse att se till att konflikter inte
            blommar upp inom EU? Det gäller också att man i de olika rättsystemen
            accepterar att man inte har människor som sitter fängslade under
            väldigt lång tid utan rättegångar.
          </note>
          <note type="speaker">
            Anf. 13 Utrikesminister LAILA FREIVALDS (s):
          </note>
          <note>
            Fru talman! Det är givetvis angeläget att man inom EU fortsätter
            att gemensamt arbeta för att bekämpa terrorismen. Det är en säkerhetsfråga
            som rör oss allihop, precis som Alice Åström säger. För det finns
            ett systematiskt och kontrollerat arbete och ett regelverk för
            hur det ska gå till.
          </note>
          <note>
            När det sedan gäller viss kritik mot Spanien finns det sådan.
            Det handlar om bristande rättssäkerhet för personer som frihetsberövats
            efter misstankar om terrorismbrott. Spanien har inte anslutit
            sig till vissa tilläggsprotokoll till den europeiska konventionen
            och inte heller till det nyantagna tilläggsprotokollet till FN:s
            tortyrkonvention. Den nya spanska regeringen har dock förklarat
            sin avsikt att landet kommer att bli part också i de instrumenten.
            Spanien har erkänt den individuella klagorätten enligt FN:s tortyrkonvention.
          </note>
          <note>
            Även om människorättsorganisationer har ifrågasatt lagligheten
            av vissa av de kontraterroriståtgärder som man vidtar från spansk
            sida det finns påståenden om vissa typer av övergrepp är detta
            en fråga som den nya spanska regeringen har sagt sig vilja ta
            itu med. Det är bra. Det är naturligtvis inte acceptabelt att
            på grund av kamp mot terrorism eller mot annan brottslig verksamhet
            inte följa de principer som ska gälla för en rättsstat.
          </note>
          <note type="speaker">
            Anf. 14 ALICE ÅSTRÖM (v):
          </note>
          <note>
            Fru talman! Jag vill tacka utrikesministern för det senaste svaret.
            Det är viktigt att vi lyfter fram den här debatten och även debatterar
            inom EU-kretsen och att man inte accepterar övergrepp på det sättet
            och att rättssäkerheten inte sätts i centrum.
          </note>
          <note>
            Man har förbjudit det socialistiska partiet Batasuna. Det fick
            i det senaste valet ca 15 % av rösterna. Det är en organisation
            som har terroriststämplats och förbjudits. Det blev en lite bisarr
            situation. Efter att den spanska centralmakten hade beslutat om
            att förbjuda partiet fanns det fram till det senaste valet i EU-parlamentet
            en ledamot från just partiet Batasuna i EU-parlamentet. Det visar
            problematiken när man tar till förbud och tar steg i fel riktning.
          </note>
          <note>
            Det känns väldigt positivt när utrikesministern säger att den
            nya regeringen nu är öppen för och är beredd att skriva under
            flera av de konventioner som man tidigare inte har anslutit sig
            till. Man är också öppen för en dialog när gäller den nya konstitutionen
            för att ta ytterligare steg på vägen att lösa frågan på ett demokratiskt
            sätt.
          </note>
          <note>
            Jag kommer att följa situationen och den diskussionen. Jag tror
            att det är till gagn för oss alla inom Europa att vi inte får
            en uppblossande väpnad konflikt igen.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2004/05:603 om Polismyndigheten i
            Värmland
          </note>
          <note type="speaker">
            Anf. 15 Justitieminister THOMAS BODSTRÖM (s):
          </note>
          <note>
            Fru talman! Viviann Gerdin har frågat mig om landets polismyndigheter
            ska kunna tillämpa olika bestämmelser för att upprätthålla lag
            och ordning. Interpellationen är ställd bland annat mot bakgrund
            av den ekonomiska situationen i Värmland, brottssituationen och
            det faktum att Polismyndigheten i Värmlands län planerar att ta
            betalt för övervakning i samband med Svenska rallyt.
          </note>
          <note>
            Som jag berättat många gånger tidigare har regeringen under senare
            år gjort stora satsningar på polisen. Under mandatperioden ska
            4 000 poliser utbildas. Samtidigt har regeringen satsat mycket
            pengar för att förstärka polisens ekonomi. Under åren 20012004
            har polisens anslag ökat med 2,2 miljarder kronor. I budgetpropositionen
            för 2005 har regeringen utöver de tidigare satsningarna aviserat
            en anslagshöjning på nästan 1,2 miljarder kronor vilket innebär
            ett tillskott på nästan 3 ½ miljard kronor.
          </note>
          <note>
            Förutsättningarna för polisen att bedriva bra polisverksamhet
            är enligt regeringens bedömning goda, inte minst med tanke på
            de stora satsningar som gjorts.
          </note>
          <note>
            Det är Rikspolisstyrelsen som ansvarar för fördelningen av de
            medel som regeringen årligen tilldelar bland annat polismyndigheterna.
            Länspolismästarna ansvarar i sin tur för prioritering av verksamheten
            utifrån bland annat de ekonomiska ramar de ges vilket innebär
            att polismyndigheterna beroende på lokala förhållanden kan prioritera
            olika.
          </note>
          <note>
            Polismyndigheterna är i sitt arbete skyldiga att följa den lagstiftning
            som gäller. I lagstiftningen anges bland annat att man får föreskriva
            villkor för offentliga tillställningar som till exempel Svenska
            rallyt utgör. Polisen kan också med stöd av lagstiftningen begära
            ersättning från arrangörer som är vinstdrivande.
          </note>
          <note type="speaker">
            Anf. 16 VIVIANN GERDIN (c):
          </note>
          <note>
            Fru talman! Jag är mycket oroad över dagens brottsutveckling
            och det sätt som regeringen bemöter problemen på. Jag är mycket
            oroad över att så få brott utreds och att så få brott leder till
            åtal och dom. Ansvaret för dagens utveckling har ytterst regeringen.
          </note>
          <note>
            Jag är mycket oroad över att polismyndigheterna tvingas börja
            avgiftsbelägga polisövervakning i samband med sportarrangemang,
            som nu har skett i Värmland.
          </note>
          <note>
            I svaret på min interpellation påpekar justitieministern att
            anslagen till polisverksamheten har ökat. Ja, men det är inte
            tillräckligt.
          </note>
          <note>
            Jag och flera med mig anser att det är mycket olyckligt att polismyndigheter
            ska börja avgiftsbelägga polisnärvaro vid olika arrangemang. Vi
            har inte sett ännu hur det ska sluta. Polismyndighetens agerande
            har skapat oro i länet. Flera arrangörer har framfört till mig
            att de nya avgifterna kan utgöra ett hot mot genomförandet av
            en del arrangemang. Det är arrangemang som i dag går runt med
            mycket små marginaler.
          </note>
          <note>
            Runtom i Värmland är dessa arrangemang väldigt betydelsefulla.
            De är arrangerade av lokala eldsjälar som arbetar för sin hembygd
            och även för länets bästa. Det lyfter bygden eller staden, det
            ger arbete och det bidrar till tillväxt i länet. Det gynnar också
            staten.
          </note>
          <note>
            Förutsättningarna för polisen att bedriva bra polisverksamhet
            är goda, hävdar justitieministern. Jag anser att betydligt mer
            måste göras för Värmland. Länet lider uppenbarligen brist på både
            pengar och polisarbetskraft. Målet, att det ska finnas 425 poliser
            i länet, har inte uppnåtts. Vid årsskiftet fanns det strax över
            400. Men i praktiken och i den dagliga verksamheten är det ca
            390 poliser som är i arbete. Det finns olika skäl till detta sjukdom
            och övrig frånvaro. Det är den bistra verkligheten.
          </note>
          <note>
            Det finns en stor frustration inom länet över att polismyndigheten
            nu tvingats lämna tillbaka pengar under två år till Rikspolisstyrelsen.
            Det är det så kallade överskottet. Det beror på att man inte har
            lyckats nyrekrytera poliser i önskvärd takt. Beslutet om att pengarna
            ska återföras i stället för att får föra över dem till nästkommande
            år är fattat av regeringen.
          </note>
          <note>
            Det ska bli 4 000 nya poliser under innevarande mandatperiod,
            har regeringen sagt. Som utvecklingen ser ut i dag blir nettotillskottet
            inte stort. Vi hade en kraftig ökning av antalet poliser i utbildning
            under 2003. Drygt 1 000 poliser utbildades. Men nettoökningen
            för det året blev enbart 23.
          </note>
          <note>
            Till stor del beror detta på att det är så många poliser som
            går i pension. Kvar står problemet som vi har i Värmland; vi har
            en hög medelålder och många som lämnar sina tjänster. Vi har också
            brist på pengar. Att polismyndigheten i det läget ska börja ta
            betalt för arrangemang tycker jag är fel väg. Det ger fel signaler.
          </note>
          <note>
            Vad Värmland behöver är ett tillskott och fler åtgärder för att
            göra polisyrket attraktivare. Därför vill jag fråga justitieministern
            vad han avser att göra för de län som uppenbarligen har problem.
            I Värmland har brottsutvecklingen ökat med 4 % under föregående
            år. Men när man läser statistiken för landet i dess helhet kan
            man se att brotten på vissa platser har minskat. Det har dragit
            ned statistiken.
          </note>
          <note>
            Men om nu utvecklingen går åt ett annat håll i länet ska vi då
            anpassa oss till de tuffa ramar som finns i dag? Det innebär ju
            att vi på sikt kommer att ha ännu färre poliser för att bekämpa
            brottsligheten.
          </note>
          <note>
            Detta lägger jag i justitieministerns hand. Vi från Värmland
            vill ha ett svar.
          </note>
          <note type="speaker">
            Anf. 17 Justitieminister THOMAS BODSTRÖM (s):
          </note>
          <note>
            Fru talman! Jag ska inte upplysa Viviann Gerdin om att det är
            Rikspolisstyrelsen som fördelar pengar till Värmland. Det känner
            hon väl till.
          </note>
          <note>
            Men jag berättar gärna om det ansvar som Viviann Gerdin talar
            om och om antalet nettopoliser. Det har sagts tidigare, men förtjänar
            att upprepas med tanke på vad Viviann Gerdin säger här.
          </note>
          <note>
            Det är nämligen så att under de år som vi har gjort den här satsningen
            har nettoantalet ökat med nästan en om dagen. Det vore intressant
            om Viviann Gerdin kunde nämna något annat tillfälle i svensk historia
            då vi har sett en sådan stor satsning på och ökning av poliser
            under så kort tid. Det finns inte!
          </note>
          <note>
            Under de här åren har man, Viviann Gerdin och andra, gång på
            gång sagt att det inte räcker, att pengarna inte finns och så
            vidare. Vi har kunnat konstatera att det för varje år har funnits
            ett överskott. Förra året var det ett överskott på 350 miljoner
            hos polisen. Det är ganska naturligt att regeringen föreslår att
            pengarna kan användas till polisen eller till annan verksamhet
            med tanke på att det alltså finns 350 miljoner i överskott. Varenda
            polis som har utbildats har kunnat anställas. Så kom inte och
            säg att pengarna inte räcker!
          </note>
          <note>
            Men huvudfrågan i dag är: Har polisen rätt att ta ut avgifter
            för olika slags verksamhet? Ja, det har den, enligt den lagstiftning
            vi har. Det går naturligtvis att ändra på det. Jag undrar om Viviann
            Gerdin har motionerat om detta. Det är ju på så sätt man kan påverka
            det. Man får kanske också försöka påverka andra partier. Om man
            vill ändra den här saken så handlar det alltså inte om tillskott
            till polisen. Det ger vi redan. Det handlar om att ändra den lagstiftning
            som vi har. Det vore intressant att höra om Viviann Gerdin har
            motionerat om det här.
          </note>
          <note type="speaker">
            Anf. 18 VIVIANN GERDIN (c):
          </note>
          <note>
            Fru talman! Jag tycker om raka svar. Därför ska jag ge justitieministern
            ett svar: Jag har inte motionerat. Jag har inte varit uppmärksam
            på att vi har ett sådant system att polisen kan börja avgiftsbelägga
            sportarrangemang. Men jag kommer att återkomma i höstens motionsskrivande;
            det är helt uppenbart.
          </note>
          <note>
            När jag har blivit medveten om det här och blivit uppringd av
            olika arrangörer har jag sett att detta är en lag som tydligen
            har funnits i ca 20 år. Man lär så länge man lever, tydligen!
          </note>
          <note>
            När det gäller överskottet är det som justitieministern säger
            ganska intressant. Det är alltså överskott inom polisen. Men vad
            beror det på? Som läget ser ut i dag så kommer det inte att bli
            några fler poliser framöver. Vi har haft en liten ökning, men
            nettotillskottet är försumbart.
          </note>
          <note>
            Nu har Rikspolisstyrelsen aviserat att man ska dra ned på utbildningsplatserna
            inom polisen, vilket kommer att göra att antalet poliser kommer
            att dyka efter år 2007 och 2008. Det beror på att de nya poliserna
            inte kommer ut i samma antal som de poliser som pensioneras. Det
            är ett oerhört stort antal poliser som går i pension år 2007,
            och det kommer inte att underlätta rekryteringen hos polismyndigheterna.
            Enligt Polisförbundet handlar det om mellan 8 000 och 9 000 som
            lämnar sina tjänster.
          </note>
          <note>
            Vi i Värmland, som har en hög medelålder också, ska genom mindre
            pengar i länet konkurrera med de områden som är mer attraktiva
            för poliserna att söka till. I takt med att det kommer att utbildas
            färre poliser kan jag tänka mig att det blir än svårare att täcka
            det polisbehov som finns ute i landet och i Värmland.
          </note>
          <note>
            Jag tycker att det är viktigt att inte bara prata om antalet
            nya poliser under innevarande mandatperiod. Regeringen säger att
            det ska tillkomma 4 000 nya utbildade poliser. Jag skulle vilja
            lyfta blicken och tala om antalet poliser vi ska ha i tjänst.
            De nyutbildade poliserna kommer ju bara att ersätta dem som försvinner.
            Vi i Centerpartiet har sagt att vår ambition är att antalet poliser
            ska stiga till 20 000.
          </note>
          <note>
            Det är bara att beklaga att man vill ha fler poliser, men samhället
            och brottsutvecklingen ser ut så i dag. Vi behöver, initialt i
            alla fall, fler poliser, och det är vårt mål. Sedan kan man bara
            hoppas att attityder och annat i samhället ska förändras så att
            vi inte får en polisstat. I dagsläget är det helt uppenbart att
            det behövs fler poliser. Frågan är återigen hur vi ska finansiera
            detta i framtiden.
          </note>
          <note>
            Jag är mycket orolig för Värmlands del som har väldigt många
            sport-, idrotts- och kulturarrangemang där man också har ambitionen
            att bedriva dessa i vinstsyfte för att klara av vissa investeringar.
            Det finns många ideellt arbetande i de här organisationerna, och
            de är oroliga i dag. De ringer och frågar: Vad kommer det här
            att innebära för oss?
          </note>
          <note>
            Det skulle vara förödande för vårt län om verksamheter som har
            ett överskott på 100 000200 000 ska betala poliserna. Man har
            räknat ut att polisnärvaro vid vissa arrangemang skulle ta hela
            deras lilla överskott. Det innebär att många arrangemang skulle
            stoppas.
          </note>
          <note>
            Jag skulle vilja att regeringen ser över den här lagstiftningen
            som medför att man har rätt att ta ut avgifter och i stället ser
            till att det är samhället som genom skatter ska finansiera polisövervakningen.
          </note>
          <note type="speaker">
            Anf. 19 Justitieminister THOMAS BODSTRÖM (s):
          </note>
          <note>
            Fru talman! Det var många fel på en gång. Nej, det är inte en
            försumbar ökning. Det är bara att räkna så ser man att det är
            nästan en om dagen. Också antalet civilanställda har ökat totalt
            sett i Sverige under den här perioden. Jag frågade om det någon
            gång i historisk tid har varit en sådan ökning. Det kunde Viviann
            Gerdin inte ge svar på. Och det är inte så konstigt, därför att
            det finns inte. Det som är den största ökningen någonsin kallar
            Viviann Gerdin för försumbart.
          </note>
          <note>
            Det är också fel att det kommer att bli färre poliser 2007 och
            2008. Det är inte heller så att utbildning ska läggas ned. Det
            är väldigt viktigt att man återrapporterar saker och ting på rätt
            sätt, särskilt här i riksdagen och särskilt om det gäller personer
            som inte har någon möjlighet att svara på detta. Det är inte så
            att rikspolischefen har sagt detta. Han har sagt: Om det inte
            tillförs pengar. Och det måste en rikspolischef göra. Det har
            de gjort tidigare varje år. Det är inget konstigt. Han har inte
            sagt att det ska göras. Om det inte tillförs pengar måste man
            ha alternativa vägar att gå. Det är inte Rikspolisstyrelsen eller
            rikspolischefen utan riksdagen som beslutar. Det är samma sak
            som att säga att utbildningen inte ska fortsätta eller att det
            blir färre poliser. Jag tycker att Viviann Gerdin ska vara lite
            mer noggrann med hur hon uttrycker sig, särskilt som detta faktiskt
            är Sveriges riksdag.
          </note>
          <note>
            Som framgår av interpellationen är dagens fråga en lagstiftningsfråga.
            Om Viviann Gerdin vill ändra på den lagstiftningen är det bara
            att motionera ensam eller genom partiet. Sedan får vi se vad Sveriges
            riksdag beslutar om det.
          </note>
          <note>
            Jag för min del tycker att det är bra att polisen har den här
            möjligheten oavsett den ekonomiska situationen. I vissa fall kan
            det vara angeläget att ha den här möjligheten och i vissa fall
            inte. Men om riksdagen vill annorlunda finns det inget annat att
            säga än att då har man kommit fram till den lösning som riksdagen
            anser bäst. Det är riksdagen som avgör den saken.
          </note>
          <note type="speaker">
            Anf. 20 VIVIANN GERDIN (c):
          </note>
          <note>
            Fru talman! Vi har tydligen olika syn när det gäller antalet
            poliser. Justitieministern hävdar att det är den största ökningen
            någonsin. Ja, om man räknar antalet nyutbildade. Men jag vill
            påminna om att när polisen förstatligades 1965 hade vi ca 16 000
            poliser. Ur det perspektivet kan man inte tycka att det är så
            himla mycket att skryta över att vi i dag har drygt 17 000 poliser.
            Dessutom finns det fler människor i Sverige nu, och vi har en
            grövre brottslighet. Framför allt får vi också dagligen samtal
            om brott som inte utreds utan läggs på hög. Det har väl över huvud
            taget aldrig någonsin varit så få brott som utreds och som leder
            till åtal och dom som i dag. Att det är brist på poliser ute i
            samhället påverkar naturligtvis också det brottsförebyggande arbetet.
          </note>
          <note>
            Det är min erfarenhet att det tidigare var främst storstadsregionerna
            som var drabbade av ett stort antal inbrott, stöld och dylikt.
            Det finns en klar trend att den brottstypen har flyttat ut i skogslänen.
            Det kan man se om man tittar på statistiken och tar del av det
            som händer ute i länen. Det är bara att beklaga.
          </note>
          <note>
            Nej, jag står fast vid vad jag och Centerpartiet säger. Vi tycker
            inte att satsningarna på polisen har varit tillräckliga. Även
            om det har skett en ökning måste man också sätta ökningen i relation
            till det uppenbara behov av poliser som finns i dagens samhälle
            för att stävja brottsligheten och den kriminalitet som breder
            ut sig.
          </note>
          <note>
            Jag vill avsluta med att tacka justitieministern för svaret.
          </note>
          <note type="speaker">
            Anf. 21 Justitieminister THOMAS BODSTRÖM (s):
          </note>
          <note>
            Fru talman! De 4 000 poliser som vi kommer att utbilda under
            den här mandatperioden var också det antal som polisen själv sade
            att man bör utbilda, eftersom man annars inte kan bibehålla rätt
            kvalitet på poliserna. Jag anser att polisen vet det här bättre
            än Centerpartiet. Jag tycker att det känns bra att vi ligger i
            linje med polisen.
          </note>
          <note>
            När det gäller brottsutvecklingen är det så att antalet inbrott
            har gått ned väldigt kraftigt i Sverige under de senaste 1015
            åren. Det är också viktigt att föra fram dessa saker på rätt sätt
            när man för sådana här debatter. Samma sak gäller bilinbrotten.
            Sedan finns det annan brottslighet som har utvecklats på ett mycket
            mer oroväckande sätt. Den kriminella, organiserade, internationella
            brottsligheten har blivit värre. Våldsanvändningen i samband med
            alkohol har dessutom ökat de senaste åren.
          </note>
          <note>
            Jag vill inte på något sätt säga att allting fungerar på ett
            bra sätt och att saker och ting inte kan göras bättre. Polisen
            utreder fler brott, men jag håller helt med Viviann Gerdin om
            att man ska kunna nå ett mycket bättre resultat än man gör i dag.
            Där har vi ett gemensamt ansvar. Vi måste vidta de lagstiftningsåtgärder
            som behövs för att förbättra polisens möjligheter att klara upp
            fler brott, men polisen måste också arbeta för att höja uppklarningsprocenten.
            Där är vi helt överens. Det finns naturligtvis också många andra
            saker som kan göras än att bara utbilda fler poliser för att bekämpa
            brottsligheten. Bland annat ska poliserna arbeta de tider då de
            bäst behövs.
          </note>
          <note>
            Visst finns det mycket som kan göras, men det är också viktigt
            att komma ihåg att mycket har gjorts.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2004/05:599 om domares oberoende och
            självständighet
          </note>
          <note type="speaker">
            Anf. 22 Justitieminister THOMAS BODSTRÖM (s):
          </note>
          <note>
            Fru talman! Jan Ertsborn har frågat dels om jag är beredd att
            låta införa ett system med prestationsbaserade individuella löner
            för domare, dels vilka åtgärder jag är beredd att vidta för att
            klart och tydligt bibehålla och säkerställa principerna om domares
            oberoende och självständighet.
          </note>
          <note>
            Domstolarna ska tillhandahålla medborgarna rättskipning av hög
            kvalitet. För att domstolarna även i framtiden ska ha goda möjligheter
            att göra det är det viktigt att Sverige har ett modernt domstolsväsende
            och att domaryrket utövas av de skickligaste och för yrket lämpligaste
            juristerna.
          </note>
          <note>
            En i sammanhanget viktig omständighet är den enskilde domarens
            självständighet i dömandet. Vilka reformer eller andra åtgärder
            som kan vidtas i domstolsverksamheten utan att självständigheten
            riskeras är inte alltid helt givet och är kontinuerligt föremål
            för diskussion. Regeringen har år 2004 tillsatt en parlamentarisk
            kommitté, Grundlagsutredningen, som bland annat ska utreda om
            det finns behov av att tydliggöra domstolarnas roll i det konstitutionella
            systemet. Det ligger i kommitténs uppdrag att överväga om det
            bör införas ett nytt särskilt kapitel i regeringsformen om domstolarna
            som bland annat ska kunna innehålla förklaringar om domarnas oberoende
            och oavsättlighet.
          </note>
          <note>
            Vad gäller lönebildningen har ett centralt ramavtal träffats
            mellan Arbetsgivarverket och Saco-S. För närvarande pågår lokala
            löneförhandlingar mellan Domstolsverket och Jusek. I dessa förhandlingar
            diskuteras bland annat frågan om domarlönerna i framtiden ska
            kunna innehålla vissa individuella inslag. Den fria förhandlingsrätten
            är sedan lång tid tillbaka en grundsten på svensk arbetsmarknad.
            Detta gäller naturligtvis även inom det statliga avtalsområdet.
            Det är alltså de kollektivavtalsslutande parterna som, utan inblandning
            av regering och riksdag, inom ramen för gällande regler kommer
            överens om löner och former för lönesättningen. Jag har därför
            inte för avsikt att uttala mig i de frågor som är föremål för
            förhandling mellan arbetsmarknadens parter.
          </note>
          <note type="speaker">
            Anf. 23 JAN ERTSBORN (fp):
          </note>
          <note>
            Fru talman! Jag får börja med att tacka för svaret från justitieministern.
            Det innehåller en mycket tillfredsställande uppgift, som vi säkert
            är mycket överens om, och det gäller det uppdrag som Grundlagsutredningen
            har fått. Det är mycket viktigt att vi i fortsättningen får närmare
            utrett hur domstolarna och våra domare ska bli oberoende. Nu kommer
            det dessvärre, naturligtvis, att ta ett antal år innan Grundlagsutredningen
            blir färdig och det kan bli fråga om några lagstiftningsåtgärder
            eller andra åtgärder.
          </note>
          <note>
            Jag är naturligtvis inte tillfreds med svaret från justitieministern,
            att justitieministern inte vill diskutera lönesättningsmodell
            eller lönebildning för domare. Vi är överens om att det är mycket
            som ska skötas av arbetsmarknadens parter. I princip ska vi naturligtvis
            inte diskutera löner här i riksdagen, men när de kommer i konflikt
            med grundlagsenliga rättigheter och skyldigheter och principer
            blir saken annorlunda. Jag menar att vi helt enkelt måste diskutera
            modeller men naturligtvis inte löner individuellt för vare sig
            domare eller hela kollektivet.
          </note>
          <note>
            Domstolsverket driver nu frågan om prestationslöner för domare
            och motiverar det framför allt med att man har ett stort rekryteringsbehov
            de närmaste åren. Motivet är riktigt. Man har ett stort rekryteringsbehov,
            och man måste säkert göra en hel del beträffande lönerna, men
            det motiverar inte just detta med prestationslöner.
          </note>
          <note>
            Domstolar är inte några företag. Man kan inte jämföra avkunnande
            av domar med försäljning av vare sig varor eller tjänster. Vi
            kan inte heller ha en lönesättning som beror på en bedömning av
            en enskild domstolschef gentemot kolleger på domstolen.
          </note>
          <note>
            Frågan om lönerna till domare är inte på något vis ny. Jag har
            kunnat konstatera att den säkert är bortemot 15 år gammal, kanske
            ännu äldre. Det finns uppgifter från före detta justitierådet
            Bo Broomé. Han varnade för den här utvecklingen redan 1989 och
            1991. Det finns upptaget i 1993 års domarutredning, som leddes
            av nuvarande presidenten i Svea Hovrätt, Johan Hirschfeldt. Till
            den hör också en expertpromemoria. Alla dessa tre har samma slutsats,
            nämligen att man varnar för att införa individuella löner för
            domare, alltså någon form av prestationslön.
          </note>
          <note>
            Fru talman! Våra domare är i dag allvarligt oroade. De har en
            bekymmersam ekonomisk situation i sina domstolar, som vi har talat
            om i andra sammanhang här, med ökat antal mål och höga balanser.
            Men de är också oroade för att man nu ska inskränka deras oberoende.
            Många domare har protesterat i skrivelser till Domstolsverket,
            i insändare i massmedier och så vidare. Det har till och med kommit
            en protest från den europeiska organisationen European Association
            of Judges.
          </note>
          <note>
            Tanken bakom min interpellation var naturligtvis att jag i dag
            skulle kunna få ett besked av justitieministern om den här lönesättningsmodellen
            och det besked som alla domare faktiskt vill ha, nämligen att
            man ska avbryta den aktivitet från Domstolsverkets sida som just
            nu pågår som gäller prestationslöner.
          </note>
          <note type="speaker">
            Anf. 24 Justitieminister THOMAS BODSTRÖM (s):
          </note>
          <note>
            Fru talman! Jag blir lite förvånad, därför att jag tror att Jan
            Ertsborn och jag har samma grundläggande uppfattning om att man
            inte ska lägga sig i en avtalsrörelse, och den pågår nu. Det är
            klart att det är att lägga sig i om vi står här och har principiella
            diskussioner där vi slår fast det ena eller det andra Jan Ertsborn
            för riksdagens räkning, och jag för regeringens räkning. Jag tycker
            inte att vi ska göra det. Jag tycker att avtalsparterna ska göra
            detta helt och hållet själva.
          </note>
          <note>
            Om jag skulle stå och säga att man inte ska göra på det här sättet
            skulle jag verkligen lägga mig i. Och om den ena av två domare
            kanske kommer att få 5 000 och den andra 3 000 eller om båda får
            4 000 är definitivt en fråga för avtalsparterna. Och det är precis
            det som de behandlar.
          </note>
          <note>
            Jag tycker inte att det bara är jag som bör akta mig för att
            lägga mig i den här saken, utan även Jan Ertsborn bör göra det.
            Jag tycker att han ligger lite väl farligt till när det gäller
            att vara helt fri från misstanken att han faktiskt har lagt sig
            i den här avtalsrörelsen.
          </note>
          <note>
            Det här är en sak helt och hållet för avtalsparterna. När den
            här saken är klar kan man, om man är försiktig naturligtvis, föra
            ett principiellt resonemang i olika former, i olika utredningar
            och så vidare. Men att nu stå och klargöra ståndpunkter tycker
            jag faktiskt är att bryta mot den fina tradition vi har att inte
            lägga oss i frågor som hör till avtalsparterna.
          </note>
          <note type="speaker">
            Anf. 25 JAN ERTSBORN (fp):
          </note>
          <note>
            Fru talman! Den inställning som justitieministern deklarerar
            blir naturligtvis den att man officiellt inte lägger sig i några
            förhandlingar eller några diskussioner, men i praktiken drivs
            de här förhandlingarna av Domstolsverket. Och Domstolsverket driver
            inte detta helt för sin egen skull.
          </note>
          <note>
            Jag tar upp detta därför att jag ser ett systematiskt beteende
            i det här sammanhanget. Jag tror faktiskt att man från regeringens
            sida vill fortsätta att starkare och starkare styra även över
            vårt domstolsväsende. Den uppfattningen har jag definitivt inte,
            utan jag vill göra tvärtom.
          </note>
          <note>
            Vi vet att regeringen genom budgetprocessen styr Domstolsverket
            ganska mycket. Regeringen har utnämningsmakten när det gäller
            domstolarna, och nyligen tog man ett steg till i att avskaffa
            oberoendet hos domare genom att man avskaffade institutet med
            plenum och kollegium i domstolarna.
          </note>
          <note>
            I utredningen om en öppen domarbana, som kom för drygt ett år
            sedan, förs det ett 14 sidor långt resonemang om de här frågorna.
            Jag tycker att det är anmärkningsvärt att vi inte får höra någon
            synpunkt från justitieministern om ett resonemang som många av
            våra utredare och kända jurister tar upp och diskuterar. Det är
            också en fråga om vilken betydelse domarnas egen inställning har.
            Och domarna är alltså emot en sådan här lönebildningsmodell. Jag
            förstår faktiskt inte att justitieministern inte kan redovisa
            en uppfattning i den frågan.
          </note>
          <note type="speaker">
            Anf. 26 Justitieminister THOMAS BODSTRÖM (s):
          </note>
          <note>
            Fru talman! Det Jan Ertsborn säger nu är fullkomligt ologiskt.
            Först säger han så här: Ni försöker styra Domstolsverket. Sedan
            säger han: Ni måste styra Domstolsverket mycket mera och tala
            om hur de ska agera i lönefrågan.
          </note>
          <note>
            Jag anser inte att vi styr Domstolsverket för mycket, tvärtom.
            Vi ska respektera deras frihet, och det är just av det skälet
            som vi inte ska ta det steg som nu Jan Ertsborn talar om.
          </note>
          <note type="speaker">
            Anf. 27 JAN ERTSBORN (fp):
          </note>
          <note>
            Fru talman! Jag inser att jag inte får något svar från justitieministern
            i de här frågorna, som jag hade önskat. Vi har naturligtvis olika
            uppfattningar om hur man styr och inte styr. Men för min del är
            jag helt övertygad om att Domstolsverket inte styr sig självt,
            utan det styrs av regeringen. Sedan ska det inte vara fråga om
            några detaljstyrningar jag känner också till frågan om ministerstyre
            och så vidare.
          </note>
          <note>
            Men kvar står ändå att om justitieministern och regeringen utåt
            sett förhåller sig passiva och tysta i den här frågan kommer det
            att uppfattas som att man står bakom Domstolsverkets agerande.
            Och det var det jag skulle vilja att justitieministern ändrade
            på.
          </note>
          <note type="speaker">
            Anf. 28 Justitieminister THOMAS BODSTRÖM (s):
          </note>
          <note>
            Fru talman! Det är riktigt att vi styr Domstolsverket på samma
            sätt som vi styr andra myndigheter, men det ska göras inom de
            givna regler som finns och de möjligheter som finns, och det ska
            vara förenligt med den konstitutionella ordning som vi har i Sverige.
            Det anser jag inte att det är att gå in i en pågående lönerörelse
            och diktera villkoren för Domstolsverket. Det vore inte att styra
            myndigheten på rätt sätt. Jag vill göra på det sätt som Sveriges
            riksdag faktiskt har beslutat att vi ska göra.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2004/05:604 om ansvaret för frigivningsprövning
            av livstidsdömda
          </note>
          <note type="speaker">
            Anf. 29 Justitieminister THOMAS BODSTRÖM (s):
          </note>
          <note>
            Fru talman! Maud Ekendahl har frågat vilka skäl jag har för att
            frigivningsprövning av livstidsdömda ska avgöras av domstol och
            inte av Kriminalvårdsnämnden.
          </note>
          <note>
            Frågan om vilket organ som ska väljas har inte något självklart
            svar. Flera olika faktorer spelar in, och avgörandet bör styras
            av såväl principiella som praktiska hänsyn. Inget av alternativen
            är olämpligt, och inget är heller helt utan invändning.
          </note>
          <note>
            Det finns dock flera goda skäl att låta allmän domstol hantera
            prövningen. Domstolarna har av hävd en stark förankring i samhället,
            är väl kända och åtnjuter ett stort förtroende. Det är viktigt
            eftersom frågan är principiellt betydelsefull och har ett starkt
            allmänintresse. Den offentlighet och öppenhet som en domstolsprövning
            innebär har därför också betydelse. Allmän domstol är även väl
            skickad att hantera den tvåpartsprocess som det enligt förslaget
            kommer att vara fråga om. Besluten bör vidare kunna överklagas,
            och det finns en tydlig och inarbetad ordning för överklagande
            i domstolsprocessen.
          </note>
          <note>
            Prövningen enligt det förslag vi nu arbetat med innebär att livstidsstraffet
            omvandlas till ett tidsbestämt straff, till skillnad från utredningens
            förslag som innebar ett system med villkorlig frigivning från
            livstidsstraffet. Omvandlingsprövningen föreslås ske enligt särskilda
            kriterier som utgår bland annat från den tid som den dömde avtjänat,
            den brottslighet som livstidsstraffet omfattar, risken för återfall
            i brott och hur den dömde hanterat verkställigheten av straffet.
          </note>
          <note>
            Självfallet har systemets utformning betydelse för valet av prövningsorgan.
            Det handlar om olika prövningar. Tidsbestämning innebär ändring
            av en utdömd påföljd, och villkorlig frigivning skulle ha inneburit
            beslut i en verkställighetsfråga. Kriminalvårdsnämnden har till
            uppgift att pröva verkställighetsfrågor, och det kan ifrågasättas
            om nämnden bör ges uppgiften att omvandla en utdömd påföljd. Även
            om Kriminalvårdsnämnden i och för sig kan anses lämpad att hantera
            den prövning som nu är i fråga bör en omvandlingsprövning, som
            i praktiken innebär en ändring i en brottmålsdom som är meddelad
            av allmän domstol, också prövas av sådan domstol.
          </note>
          <note>
            Sammanfattningsvis anser jag därför att allmän domstol framstår
            som den lämpligaste lösningen.
          </note>
          <note type="speaker">
            Anf. 30 MAUD EKENDAHL (m):
          </note>
          <note>
            Fru talman! Jag vill börja med att tacka justitieministern för
            svaret. Den här debatten är inte så lätt att ta eftersom frigivningsprövning
            av livstidsdömda inte är någon lätt fråga att diskutera. Det tar
            ju även justitieministern upp i sitt svar.
          </note>
          <note>
            Utredningen som låg som grund mynnar ut i ett betänkande, Frigivning
            från livstidsstraff . Där tar man upp om övervägande av nådebesluten
            även fortsättningsvis ska gå ut på att omvandla livstidsstraffet
            till ett tidsbestämt straff. Ett alternativ är att prövningen
            mynnar ut i ett beslut om att en viss tidpunkt fastställs för
            villkorlig frigivning i likhet med vad utredningen har kommit
            till fram. Man skulle då ha ett prövningsorgan. Det var det som
            gjorde att jag ställde den här interpellationen. Det var för att
            diskutera just prövningsorganet. Nu har det kommit till en lite
            annorlunda situation här.
          </note>
          <note>
            Att alla livstidsdömda borde ha rätt till en frigivningsprövning
            kan väl i och för sig vara rimligt, men att alla livstidsdömda
            förr eller senare ska bli frigivna anser inte jag är rätt och
            riktigt. Jag tror inte heller att den breda allmänheten ser det
            så.
          </note>
          <note>
            Jag själv är ledamot i Kriminalvårdsnämnden och instämmer med
            vår före detta ordförande, tillika före detta hovrättspresident,
            i det remissvar som lämnades in och som ville följa upp utredningens
            förslag om att frigivning skulle leda till tidsbestämning av straffet
            och att man skulle uppfylla vissa kriterier för att kunna få det.
            Självklart tycker vi även, som justitieministern, att man ska
            lägga stor vikt vid återfallsrisken om något sådant ska ske.
          </note>
          <note>
            Det är oerhört viktigt att den brottslighet som ligger bakom
            en livstidsdom är en synnerligen allvarlig handling. Det är det
            strängaste straffet i lagen som man kan få. Om jag har uppfattat
            det rätt säger ministern i sitt svar att det förslag ni nu arbetat
            med innebär till skillnad från utredningens förslag att man vid
            livstidsstraff ska få den här frigivningen. Har jag uppfattat
            ministern rätt, att vi helt och hållet ska gå ifrån livstidsstraffet
            och att alla ska få ett tidsbedömt straff?
          </note>
          <note>
            Jag får en känsla av att man skulle slopa livstidsstraffen. Jag
            anser att det andra systemet hade varit bättre. Det är inte så
            definitivt att man får prövas gång efter annan om det eventuellt
            kan vara lämpligt att man får slippa fängelset. Det ska inte vara
            en självklarhet.
          </note>
          <note>
            Om det här förslaget ska träda i kraft skulle jag vilja veta
            när det ska ske, vid vilken tidpunkt för dem som kommer att bli
            nya fångar om det ska ske när de då är i domstol och för dem som
            sitter inne nu på livstid. När ska de prövas?
          </note>
          <note type="speaker">
            Anf. 31 Justitieminister THOMAS BODSTRÖM (s):
          </note>
          <note>
            Fru talman! Jag kan lugna Maud Ekendahl. Vi har inga olika uppfattningar
            om livstidsstraffet. I vissa fall är det faktiskt så att man kan
            få sitta livet ut. Det har också skett i Sverige.
          </note>
          <note>
            Anledningen till det är att det ska göras en prövning av bland
            annat om en person fortfarande är farlig. Om vi släpper ut personer
            som fortfarande är väldigt farliga gör vi det på brottsoffers
            bekostnad. Det är jag inte beredd att ställa upp på. Det är inte
            någon förändring av principfrågan. Man kan få prövat att få ett
            tidsbestämt straff, men man har ingen rätt att få ett tidsbestämt
            straff. Så ska det inte vara i framtiden heller. Vi är helt överens
            om den saken.
          </note>
          <note>
            Det som vi möjligtvis har olika uppfattningar om är vilket organ
            som ska bestämma det här. Det är inte så att vi anser att Kriminalvårdsnämnden
            vore dålig på att hantera det. Jag tror tvärtom att man skulle
            kunna hantera det på ett utmärkt bra sätt. Man jag tycker ändå
            att fördelarna väger över att de här sakerna prövas av domstol.
            Det är därför som vi arbetar med det förslaget. Det är inte ett
            alldeles färdigt förslag, men det kommer inom kort. Tanken är
            att man ska få det här prövat efter ungefär tio år, vilket motsvarar
            ett 15-årigt fängelsestraff. Det är ungefär den tid som man enligt
            regeringens praxis anser att man kan börja söka tidsbestämt straff
            i dag.
          </note>
          <note>
            Tanken är inte att det ska förändra inställningen till livstidsstraff.
            Tanken är inte heller att det ska bli vare sig kortare eller längre,
            utan att det är själva förfarandet vid sökande av tidsbestämt
            straff som ska förändras, att det ska föras in i domstol, att
            det ska finnas möjlighet till advokat, att det ska finnas möjlighet
            till överklagande och så vidare, allt det som vi lyfter fram som
            viktiga delar i ett rättssäkerhetsperspektiv.
          </note>
          <note type="speaker">
            Anf. 32 MAUD EKENDAHL (m):
          </note>
          <note>
            Fru talman! Det var verkligen skönt att få höra det. Jag läser
            i svaret: Prövningen enligt det förslag vi nu arbetat med innebär
            att livstidsstraffet omvandlas till ett tidsbestämt straff, till
            skillnad från utredningens förslag som innebar ett system med
            villkorlig frigivning från livstidsstraffet. Men nu har jag ju
            fått det sagt att vi har precis samma synsätt på det hela.
          </note>
          <note>
            Då kommer vi till nästa fråga, och det är vilket organ som är
            bäst. Jag kan ta det jag hade tänkt argumentera för. Om vi tittar
            på en allmän domstol så sitter där en domare som vid det tillfälle
            då man ska behandla ett sådant här ärende kan vara en fiskal som
            inte har någon större erfarenhet och tre nämndemän som det kanske
            inte alltid är samma sammansättning på. Vid den här prövningen
            får de livstidsdömda möta olika personer hela tiden. Jag skrev
            till justitieministern i min fråga att jag tycker att det är olämpligt
            med allmän domstol eftersom man där saknar erfarenhet och det
            inte blir samma bedömning som om man skulle välja Kriminalvårdsnämnden.
          </note>
          <note>
            Kriminalvårdsnämnden har funnits i 40 år. Det är den som har
            behandlat halvtidarna innan, och nu har vi § 34:orna. Där är det
            samma personer. Det är bara två som är politiker, och tre är sakkunniga
            som kommer från domstolsvärlden och innehar tjänster inom rättsväsendet.
            Vi är vana vid att ha företräde och att man får möta samma personer
            i nämnden.
          </note>
          <note>
            Jag tycker att det är olyckligt om justitieministern arbetar
            vidare på och tror att allmän domstol är det bästa organet. Här
            vädjar jag till justitieministern att han ska tänka om.
          </note>
          <note>
            Som jag förstår kommer det att bil merkostnader. Har man räknat
            på det? Det blir ju en helt ny process med försvarsadvokater och
            domstolskostnader. Har man jämfört de ekonomiska bitarna också?
          </note>
          <note type="speaker">
            Anf. 33 Justitieminister THOMAS BODSTRÖM (s):
          </note>
          <note>
            Fru talman! Det är klart att det görs beräkningar och bedömningar.
          </note>
          <note>
            Jag kan förstå Maud Ekendahls resonemang om det vore så att det
            var en massa olika domstolar. Då skulle man inte kunna arbeta
            upp en praxis i det här. Men så är ju inte fallet. Tanken är att
            en och samma domstol ska hantera detta. Det är Örebro tingsrätt.
          </note>
          <note>
            En stor fördel med det är att lagmannen vid Örebro tingsrätt
            är med i Kriminalvårdsnämnden. Jag har fullt förtroende för att
            han ska kunna hantera de här frågorna. Det är också en lagmans
            uppgift att se till att den domare som avgör sådana här mål har
            tillräcklig kompetens och erfarenhet och att man inte sätter dit
            en oerfaren fiskal som inte är lämpad att avgöra den här typen
            av mål om han inte har den utbildning och kunskap som behövs.
          </note>
          <note>
            Jag anser inte att Kriminalvårdsnämnden är olämplig, men jag
            anser att en domstol är bättre lämpad för den här ordningen.
          </note>
          <note type="speaker">
            Anf. 34 MAUD EKENDAHL (m):
          </note>
          <note>
            Fru talman! Jag vet att justitieministern har pekat ut Örebros
            domstol. Det är därför jag har ställt den här interpellationen.
          </note>
          <note>
            Det är inget som säger att lagmannen där tycker att det är rätt
            att lägga det dit i alla fall. Det är väl bättre att ha lagmannen
            kvar i Kriminalvårdsnämnden och vara en resursperson där tillsammans
            med andra som har juristutbildning och lång erfarenhet bakom sig.
          </note>
          <note>
            När lagmannen i Örebro tingsrätt ska sitta ting och man ska försöka
            hantera detta har han i alla fall tre oerfarna nämndemän. I Kriminalvårdsnämnden
            har man alltid erfarna personer.
          </note>
          <note>
            Det är den stora skillnaden.
          </note>
          <note>
            Att man har räknat på pengarna var trevligt. Men jag fick inte
            höra av justitieministern vad det ena och det andra förslaget
            innebär i kostnader.
          </note>
          <note>
            Eftersom vi har diskuterat Kriminalvårdsnämnden så mycket blir
            min sista fråga: Hur blir det med den nämnden framöver? Vill justitieministern
            slopa den i och med de nya tankarna, eller kommer den att finnas
            kvar som nämnd med de arbetsuppgifter som man nu har?
          </note>
          <note type="speaker">
            Anf. 35 Justitieminister THOMAS BODSTRÖM (s):
          </note>
          <note>
            Fru talman! Enligt de beräkningar som gjorts ligger det på ungefär
            10 000 kr per ärende. Det kan naturligtvis bli lite mer. Det är
            en ganska liten del av domstolarnas budget.
          </note>
          <note>
            Det finns inga som helst planer på förändringar av Kriminalvårdsnämnden,
            än mindre att den skulle slopas. Det här är en uppgift som jag
            föreslår ska gå till domstolarna. Det är uppenbart att vi har
            lite olika uppfattningar.
          </note>
          <note>
            Jag vill säga att jag har full förståelse för resonemanget. Det
            var länge sedan jag hade en debatt med Moderaterna där vi ändå
            ligger så pass nära varandra. Vi är helt överens om principerna.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2004/05:613 om upphandling av tjänster
            i statliga myndigheter
          </note>
          <note type="speaker">
            Anf. 36 Statsrådet SVEN-ERIK ÖSTERBERG (s):
          </note>
          <note>
            Fru talman! Rocio Fernández har frågat mig vilka åtgärder jag
            tänker vidta för att åtgärda de svagheter som finns inom den offentliga
            upphandlingen. Rocio Fernández framhåller att det är upprörande
            att statliga myndigheter använder sig av svart arbetskraft. En
            policy för upphandling är verkningslös utan rutiner för kontroll
            och uppföljning, fortsätter Rocio Fernández, och han undrar dessutom
            om endast priset är avgörande för att vinna en upphandling.
          </note>
          <note>
            Inledningsvis vill jag framhålla att regeringen ser allvarligt
            på användningen av svart arbetskraft och att regeringen i 2005
            års ekonomiska vårproposition aviserat ett antal förslag att bekämpa
            skatte- och förmånsfusk.
          </note>
          <note>
            Vid offentlig upphandling kan den upphandlande myndigheten utesluta
            en leverantör som är dömd för brott avseende yrkesutövningen enligt
            lagakraftvunnen dom eller har gjort sig skyldig till allvarligt
            fel i yrkesutövningen. En ytterligare uteslutningsgrund är att
            leverantören inte har fullgjort sina åligganden avseende socialförsäkringsavgifter
            eller skatt i det egna landet eller i det land där upphandlingen
            sker. Därefter ska myndigheten göra en bedömning av vilka anbudsgivare
            som är lämpliga för uppdraget i fråga med hänsyn till teknisk
            förmåga och kapacitet samt ekonomisk och finansiell ställning.
          </note>
          <note>
            I de nya upphandlingsdirektiven, som trädde i kraft den 30 april
            2004 och som håller på att införlivas i svensk lagstiftning, tillkommer
            ett antal uteslutningsgrunder bland annat om leverantören gjort
            sig skyldig till bestickning, bedrägeri eller penningtvätt. Enligt
            de nya direktiven är myndigheterna skyldiga att utesluta leverantörer
            som gjort sig skyldiga till något av dessa brott.
          </note>
          <note>
            För upphandlingar som understiger de tröskelvärden som anges
            i direktiven och för upphandling av tjänster som undantas från
            direktivens huvudsakliga tillämpningsområde, till exempel städtjänster,
            ska myndigheten kontrollera bland annat om leverantören är registrerad
            för redovisning och inbetalning av mervärdesskatt, innehållen
            preliminär A-skatt och arbetsgivaravgifter.
          </note>
          <note>
            Det finns således lagstiftning som myndigheten ska följa och
            som ska se till att endast företag som betalar skatt och avgifter
            ges ett offentligt kontrakt. Om något fel begås av myndigheten
            i detta hänseende har leverantörer dessutom möjlighet att ansöka
            om omprövning av upphandlingen. En myndighet som inte följt bestämmelserna
            kan även tvingas att betala skadestånd till en leverantör.
          </note>
          <note>
            När ett anbud ska utvärderas finns två alternativ. Myndigheten
            ska anta antingen det anbud som har lägst pris eller det anbud
            som är det ekonomiskt mest fördelaktiga. Om myndigheten väljer
            att tilldela kontraktet till det ekonomiskt mest fördelaktiga
            anbudet kan det till exempel vara fråga om pris, leveranstid,
            kvalitet, driftskostnader, service, tekniskt stöd eller miljöpåverkan.
          </note>
          <note>
            Omständigheter som den myndigheten tycker är viktiga ska om möjligt
            rangordnas efter angelägenhetsgrad så att leverantörerna vet detta
            innan de lämnar sina anbud. I de nya upphandlingsdirektiven har
            formuleringen skärpts på så sätt att myndigheten, enligt huvudregeln,
            måste vikta utvärderingskriterierna.
          </note>
          <note>
            Vidare får myndigheten förkasta orimligt låga anbud under förutsättning
            att myndigheten begärt en förklaring till det låga anbudet utan
            att få ett tillfredsställande svar.
          </note>
          <note>
            Det finns således lagliga bestämmelser för de svagheter som Rocio
            Fernández pekar på. Myndigheterna är givetvis skyldiga att följa
            dessa bestämmelser.
          </note>
          <note type="speaker">
            Anf. 37 ROCIO FERNÁNDEZ (fp):
          </note>
          <note>
            Fru talman! Jag vill först klargöra att jag är en hon och uttalar
            mitt namn Rocio.
          </note>
          <note>
            Jag vill tacka statsrådet Sven-Erik Österberg för svaret.
          </note>
          <note>
            Det verkar som om direktiven är tillräckligt tydliga vad gäller
            vilka möjligheter myndigheten har att utesluta leverantörer som
            gjort sig skyldiga till brott. Det är bara ett år sedan dessa
            regler trädde i kraft, men jag hoppas att upphandlingsdirektiven
            gett effekt.
          </note>
          <note>
            Vidare säger statsrådet att det finns två alternativ när det
            gäller utvärdering av ett inkommet anbud. Lägst pris eller ekonomiskt
            mest fördelaktigt, är vad som gäller.
          </note>
          <note>
            I de nya upphandlingsdirektiven står det, om jag har förstått
            rätt, att myndigheten måste vikta upphandlingen. Då gäller inte
            det första alternativet med lägst pris, utan viktning måste ske.
            Eller har jag missförstått det hela?
          </note>
          <note>
            Det verkar inte finnas tydliga centrala regler för hur stor vikt
            som ska läggas vid till exempel miljökrav eller jämställdhet.
            Är då varje myndighet skyldig att fastställa viktningsprocent
            som gäller all upphandling, eller kan man göra olika vid olika
            upphandlingar? Tycker statsrådet att det i så fall är önskvärt
            att man gör olika i olika fall?
          </note>
          <note>
            I interpellationen skrev jag att en policy för upphandling är
            verkningslös utan rutiner för kontroll och uppföljning. Jag ser
            ingenting i svaret som talar om hur och om sådana uppföljningar
            finns och efterlevs. Om det gjort det hade vi inte haft svart
            arbetskraft hos myndigheterna.
          </note>
          <note>
            Det är minst sagt beklagligt för de svart anställda som utnyttjas.
            Det är beklagligt för medborgarna, vilkas skattepengar används
            till olaglig verksamhet, och det är beklagligt för säkerheten.
          </note>
          <note>
            Att vi i dag i Sverige med facit i hand fortfarande inte gör
            en rutinkontroll av de anställda i statliga myndigheter är ansvarslöst.
            Har inte de anställda, medborgarna och de folkvalda rätt att känna
            sig säkra på att information inte faller i orätta händer och att
            känna sig säkra på sin arbetsplats? Vad tänker statsrådet göra
            åt detta?
          </note>
          <note type="speaker">
            Anf. 38 Statsrådet SVEN-ERIK ÖSTERBERG (s):
          </note>
          <note>
            Fru talman! Jag är den förste att be om ursäkt om det blivit
            någon sammanblandning med namn och kön i mitt svarsunderlag. Jag
            ber naturligtvis om ursäkt för det.
          </note>
          <note>
            När det sedan gäller viktning och sådant kan en viktning vara
            att det är lägsta pris som gäller. Om man bestämmer sig för det
            är det ju det som gäller. Det finns också andra möjligheter att
            vikta, utifrån leveranstid och annat som kan inverka, så att helheten
            är den ekonomiska bedömning som ligger till grund och är mest
            fördelaktig. Ett lägsta pris kan då vara dyrare om man tar hänsyn
            till annat. Detta kan myndigheten naturligtvis ställa upp från
            upphandling till upphandling utifrån vilken bedömning man gör
            av vad som ska levereras in. Där kan jag inte se något hinder.
            På det sättet kan det alltså skilja sig mellan olika ställen.
          </note>
          <note>
            Det här med svart arbetskraft är en komplicerad fråga. Jag tror
            inte att det finns någon statlig myndighet som har upphandlat
            tjänster, varor eller vad det kan vara i medvetenhet om att det
            förekommer svart arbetskraft i leden. Det som uppmärksammats mest
            när det gäller detta var en ombyggnad av något regeringskansli
            för något år sedan. Detta kan ju ofta vara ett problem vid byggentreprenader:
            Man har en huvudentreprenör som får uppdraget och som i sin tur
            anlitar underentreprenörer när upphandlingen har skett, och i
            andra, tredje eller kanske fjärde ledet visar det sig att det
            finns firmor och företagare med rymligt samvete som inte följer
            de regler som gäller på arbetsmarknaden.
          </note>
          <note>
            Detta är en fråga som i sig har diskuterats väldigt mycket och
            som är svår att angripa utifrån den offentliga upphandlingen eftersom
            det är huvudentreprenören som har ansvaret och ska se till att
            allt sköts ordentligt däremellan. Vi vet dock att det klickar
            med både skatteinbetalningar och annat.
          </note>
          <note>
            Finansdepartementet har jobbat på ett annat sätt för att se hur
            man kan få ett effektivare inkrävande av skatter och avgifter
            utifrån de regler som gäller i samhället. En sak som diskuterats
            är att huvudentreprenören skulle ha huvudansvaret för att se till
            att det är vit verksamhet i alla led som ligger under huvudentreprenören.
            Detta är lätt att säga men väldigt besvärligt att göra i praktiken.
            Det finns en rad olika svåra skattefrågor att lösa. Så sent som
            för någon vecka sedan hade vi en diskussion om detta med Pär Nuder,
            som har ansvar för skattefrågor i Finansdepartementet, och jag
            vet att man jobbar vidare med frågan för att försöka komma fram.
            Det skulle lösa en del av de bekymmer som finns.
          </note>
          <note>
            När det sedan gäller uppföljning är det också en komplicerad
            sak om man ska gå väldigt djupt in på den. Myndigheten som gör
            upphandlingen har ju också ett ansvar både för att verksamheten
            fungerar och för den leverantör som har lämnat in anbud och inte
            varit straffskyldig, så att säga, enligt de regler utifrån vilka
            man kan förkasta ett anbud.
          </note>
          <note>
            Den myndighet som övervakar detta är Nämnden för offentlig upphandling.
            Det sker dock upphandlingar för ungefär 400 miljarder per år det
            är alltså väldigt stora belopp och väldigt många upphandlingar,
            varav många väldigt små så det är förstås väldigt svårt för en
            myndighet att ha kontroll på all den verksamhet som sker. Naturligtvis
            är det viktigt med uppföljning, men ett stort ansvar åvilar också
            dem som går in i detta.
          </note>
          <note>
            Å andra sidan är det så att om svartarbete blir uppdagat hos
            entreprenörer har dessa en besvärlig ställning om de vill komma
            i fråga för ny offentlig upphandling och göra tjänst där skattebetalarnas
            pengar är inblandade.
          </note>
          <note type="speaker">
            Anf. 39 ROCIO FERNÁNDEZ (fp):
          </note>
          <note>
            Fru talman! När det gäller viktningen anser jag att man måste
            bestämma sig för hur mycket vikt man ska lägga vid olika ingredienser.
            Då måste man också göra lika för alla upphandlingar.
          </note>
          <note>
            Jag är här och vikarierar nu, men i normala fall är jag vice
            ordförande i park- och naturnämnden i Göteborg. Där har vi fastställt
            det antal procent som gäller för de olika ingredienserna miljö,
            jämställdhet och så vidare. Det gäller för alla upphandlingar.
            Jag tycker att det är någonting man bör titta på. Jag anser att
            statsrådet bör titta på det, för det är viktigt.
          </note>
          <note>
            Sedan förstår jag också att det är många upphandlingar, många
            stora och många små, och många led. När det gäller beskattning
            är det alltså kanske inte alltid så lätt att hålla koll. Men det
            handlar också om säkerhet. Det handlar om att veta vilka människor
            som rör sig i korridorerna.
          </note>
          <note>
            I Uppdrag granskning för ett par veckor sedan handlade det om
            städning och städare hos en leverantör som arbetade svart hos
            statliga myndigheter, ända in på Regeringskansliet. Varför kollar
            man inte de människor som kommer in och ska arbeta hos statliga
            myndigheter? Om man ska vara med i Kvinnliga Bilkåren, där jag
            har varit medlem, gör de en förfrågan hos polisen om man är straffad
            tidigare. Varför görs inte detta innan man kan komma in på Regeringskansliet?
            Det är minst lika viktigt. Det handlar både om information man
            kan komma över och om säkerhet. Det som hände Anna Lindh och Olof
            Palme kan hända även här. Är det inte bättre att vara klok på
            förhand än efterklok?
          </note>
          <note type="speaker">
            Anf. 40 Statsrådet SVEN-ERIK ÖSTERBERG (s):
          </note>
          <note>
            Fru talman! När det gäller den första frågan om viktningen är
            det lite olika hur det tillämpas. Jag var i Göteborg för någon
            vecka sedan och fick också en del beskrivet. Jag tittade mest
            på de allmänna kommunikationerna, men man berättade också lite
            grann om hur man jobbade med upphandlingsfrågor.
          </note>
          <note>
            Jag tycker att det är jättebra om man viktar det här och även
            väger in miljö- och jämställdhetsfrågor. Jag var ordförande i
            Upphandlingskommittén år 2000, och då diskuterade vi många sådana
            här saker. Jag tycker att det är bra att man även på den borgerliga
            sidan tycker att detta är viktigt. Jag försökte då komma längre
            här men möttes av ganska massivt motstånd. Man tyckte att lägsta
            pris var det som skulle gälla och att allt annat inte borde räknas
            in i upphandlingen. Därför är jag väldigt glad att interpellanten
            i dag trycker på de här frågorna. Det är egentligen så jag tycker
            att det ska vara.
          </note>
          <note>
            Inför Upphandlingskommitténs arbete tittade vi också lite grann
            på USA. Det är annars ett land som man kanske många gånger inte
            tror är så aktivt när det gäller miljö och jämställdhet, men framför
            allt när det gäller jämställdhet och etnisk bakgrund har man en
            väldigt långtgående lagstiftning. Ska ett företag göra uppgifter
            i statlig eller annan tjänst där skattebetalarnas pengar finns
            inblandade gäller att företagets etniska sammansättning ska spegla
            ungefär hur samhället ser ut i stort. Jag tyckte att det var ganska
            intressant och har många gånger sagt att jag tycker att detta
            är någonting vi skulle kunna jobba vidare med.
          </note>
          <note>
            Jag välkomnar också att man delar upp det här och lägger in andra
            kriterier än lägsta pris. Offentlig upphandling är ett alldeles
            ypperligt tillfälle att prioritera verksamheter som lever i linje
            med hur man vill att samhället i övrigt ska se ut. Här har kommuner,
            landsting och även staten en stor och jätteviktig möjlighet att
            se till detta.
          </note>
          <note>
            Här har vi ibland lite problem med EU-lagstiftningen, som kanske
            är mer inriktad på lägsta pris och vill vikta de andra delarna
            lättare. Detta tycker jag att vi kan ta oss an gemensamt att försöka
            påverka. Jag är inte alls motståndare till det utan tycker att
            det är väldigt viktigt.
          </note>
          <note>
            När det sedan gäller säkerhetsfrågor får man nog skilja på det
            som är säkerhet och det som gäller svartarbete. Det är klart att
            personer som kommer in till Regeringskansliet och sådant säkerhetstestas
            på så sätt att man ser vilka personerna är och att de inte utgör
            en säkerhetsrisk inne på ett departement och en fara för dem som
            jobbar där, inte bara ministern utan också andra.
          </note>
          <note>
            Ett annat test är däremot hela den delen som gäller om man vet
            på vilket sätt man är betald och får lön. Jag har ingenting emot
            att gå djupare med det också, därför att jag tycker att det är
            ganska pinsamt när det uppdagas att det har förekommit svartarbete
            i verksamheter där även staten har varit inblandad. Det är någonting
            som man på alla sätt måste försöka se till att det inte förekommer.
          </note>
          <note>
            Jag tror att skälet till det är att det längre ned i leden kommer
            in människor, som på en byggarbetsplats. Om man bygger om och
            ett departement är tillfälligt satt ur spel som arbetsplats ur
            departementssynpunkt är naturligtvis inte säkerheten lika stark
            som när man har en daglig verksamhet och departementet är i gång.
            Då kan ju tillsynen bli annorlunda.
          </note>
          <note>
            Det finns alla skäl att vara vaksam på detta och även i framtiden
            jobba med att ha en ökad säkerhet. Vare sig jag eller interpellanten
            vill naturligtvis i framtiden att det ska dyka upp nya ärenden
            där det förekommer svartarbete där skattebetalarnas pengar varit
            inblandade och där staten har varit upphandlare. Det är någonting
            som vi verkligen ska hjälpas åt att försöka undvika att det förekommer
            i framtiden.
          </note>
          <note type="speaker">
            Anf. 41 ROCIO FERNÁNDEZ (fp):
          </note>
          <note>
            Fru talman! Det är jättebra att statsrådet tycker att arbetet
            med viktning bör fortskrida och är viktigt. Jag ser fram emot
            det. Folkpartiet är ju ett parti som har arbetat mycket med jämställdhetsfrågor
            och även med miljöfrågor, som exempel på vad man kan vikta.
          </note>
          <note>
            När det gäller kontroll av människor som rör sig i korridorerna
            var det inte bara det att det var svart arbetskraft. Det var också
            illegala invandrare som arbetade bland annat på Regeringskansliet
            som städpersonal. Hade man haft en fungerande rutin för att kontrollera
            människor som kommer in och arbetar på myndigheterna hade man
            uppdagat detta. Alltså fungerar inte rutinerna. Jag hoppas att
            statsrådet ser över det här och kommer med förslag på rutiner
            som ska finnas i statliga myndigheter, som också kan vara ett
            föredöme för kommunala och regionala myndigheter, för att stärka
            säkerheten och se till att man inte har olaglig verksamhet i sina
            hus.
          </note>
          <note>
            Jag ser fram emot fortsättningen på det här arbetet.
          </note>
          <note type="speaker">
            Anf. 42 Statsrådet SVEN-ERIK ÖSTERBERG (s):
          </note>
          <note>
            Fru talman! Tack för det! Jag ser också fram mot fortsättningen.
            Jag räknar lite mer med Folkpartiets hjälp också när det gäller
            att utveckla både miljö- och jämställdhetsfrågor och kanske även
            när det gäller etnisk bakgrund, som också skulle kunna viktas
            in tydligare när det gäller offentlig upphandling. Jag tycker
            att det interpellanten säger låter jättebra. Det är egentligen
            det jag efterfrågat under lång tid. Det har varit svårt att få
            igenom det politiskt i denna kammare, eftersom det har motarbetats
            inte minst från flera borgerliga partier tidigare. Det här kanske
            är en öppning så att vi kan gå vidare framåt. Det ser jag fram
            emot.
          </note>
          <note>
            Till sist ska jag bara säga om den andra frågan att vi är fullständigt
            överens. Jag står inte själv för säkerheten inom Regeringskansliet
            men kommer naturligtvis att skicka signalen in att det är helt
            oacceptabelt om säkerheten är ordnad på sådant sätt att även den
            som är illegal invandrare faktiskt jobbar i Regeringskansliet
            och att kontrollen inte har varit tillfyllest. Det är oacceptabelt.
            Sådant måste åtgärdas.
          </note>
          <note>
            Överläggningen var härmed avslutad.
          </note>
          <note>
            10 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            11 § Förnyad bordläggning
          </note>
          <note>
            Föredrogs och bordlades åter
          </note>
          <note>
            12 § Bordläggning
          </note>
          <note>
            Anmäldes och bordlades
          </note>
          <note>
            13 § Kammaren åtskildes kl. 11.44.
          </note>
          <note>
            Förhandlingarna leddes av tredje vice talmannen.
          </note>
          <note>
            /Monica Gustafson
          </note>
        </div>
      </body>
    </text>
  </TEI>
</teiCorpus>
